臣聞：天下陰燕陽魏，連荆固齊，收韓而成從，將西面以與秦強爲難。臣竊笑之！世有三亡，而天下得之，其此之謂乎！臣聞之曰：“以亂攻治者亡，以邪攻正者亡，以逆攻順者亡。”今天下之府庫不盈，囷倉空虛，悉其士民，張軍數十百萬，其頓首戴羽爲將軍斷死於前不至千人，皆以言死。白刃在前，斧鑕在後，而卻走不能死也，非其士民不能死也，上不能故也。言賞則不與，言罰則不行，賞罰不信，故士民不死也。今秦出號令而行賞罰，有功無功相事也，出其父母懷衽之中，生未嘗見寇耳，聞戰，頓足徒裼，犯白刃，蹈鑪炭，斷死於前者，皆是也。夫斷死與斷生者不同，而民爲之者，是貴奮死也。夫一人奮死可以對十，十可以對百，百可以對千，千可以對萬，萬可以剋天下矣！今秦地折長補短，方數千里，名師數十百萬。秦之號令賞罰，地形利害，天下莫若也。以此與天下，天下不足兼而有也。是故秦戰未嘗不剋，攻未嘗不取，所當未嘗不破，開地數千里，此其大功也。然而兵甲頓，士民病，蓄積索，田疇荒，囷倉虛，四鄰諸侯不服，霸王之名不成。此無異故，其謀臣皆不盡其忠也。
臣敢言之：往者，齊南破荆，東破宋，西服秦，北破燕，中使韓魏，土地廣而兵強，戰剋攻取，詔令天下。齊之淸濟濁河，足以爲限；長城巨防，足以爲塞。齊，五戰之國也，一戰不剋而無齊，由此觀之，夫戰者，萬乘之存亡也。且聞之曰：“削迹無遺根，無與禍鄰，禍乃不存。”秦與荆人戰，大破荆，襲郢，取洞庭、五湖、江南，荆王君臣亡走，東服於陳，當此時也，隨荆以兵，則荆可舉，荆可舉則民足貪也，地足利也，東以弱齊燕，中以淩三晉，然則是一舉而霸王之名可成也，四鄰諸侯可朝也，而謀臣不爲，引軍而退，復與荆人爲和。令荆人得收亡國，聚散民，立社稷主，置宗廟，令率天下西面以與秦爲難。此固以失霸王之道一矣。天下又比周而軍華下，大王以詔破之，兵至梁郭下，圍梁數旬，則梁可拔，拔梁則魏可舉，舉魏則荆趙之意絕，荆趙之意絕則趙危，趙危而荆狐疑，東以弱齊燕，中以淩三晉，然則是一舉而霸王之名可成也，四鄰諸侯可朝也。而謀臣不爲，引軍而退，復與魏氏爲和，令魏氏反收亡國，聚散民，立社稷主，置宗廟，令此固以失霸王之道二矣。前者穰侯之治秦也：用一國之兵而欲以成兩國之功，是故兵終身暴露於外，士民疲病於內，霸王之名不成，此固以失霸王之道三矣。
趙氏，中央之國也，雜民所居也，其民輕而難用也。號令不治，賞罰不信，地形不便，下不能盡其民力，彼固亡國之形也，而不憂民萌，悉其士民軍於長平之下以爭韓上黨。大王以詔破之，拔武安。當是時也，趙氏上下不相親也，貴賤不相信也，然則邯鄲不守。拔邯鄲，筦山東河間，引軍而去，西攻修武，踰華，降上黨，代四十六縣，上黨七十縣，不用一領甲，不苦一士民，此皆秦有也。代、上黨不戰而畢爲秦矣，東陽、河外不戰而畢反爲齊矣，中山、呼沲以北不戰而畢爲燕矣。然則是趙舉，趙舉則韓亡，韓亡則荆魏不能獨立，荆魏不能獨立，則是一舉而壞韓蠹魏拔荆，東以弱齊燕；決白馬之口以沃魏氏，是一舉而三晉亡，從者敗也。大王垂拱以須之，天下編隨而服矣。霸王之名可成，而謀臣不爲，引軍而退，復與趙氏爲和。夫以大王之明，秦兵之強，棄霸王之業，地曾不可得，乃取欺於亡國，是謀臣之拙也。且夫趙當亡而不亡，秦當霸而不霸，天下固以量秦之謀臣一矣。乃復悉士卒以攻邯鄲，不能拔也，棄甲兵弩，戰竦而卻，天下固已量秦力二矣。軍乃引而退，幷于李下，大王又幷軍而至，與戰不能剋之也，又不能反，運罷而去，天下固量秦力三矣。內者量吾謀臣，外者極吾兵力，由是觀之，臣以爲天下之從，幾不難矣。內者吾甲兵頓，士民病，蓄積索，田疇荒，囷倉虛，外者天下皆比意甚固，願大王有以慮之也。
且臣聞之曰：“戰戰栗栗，日愼一日。苟愼其道，天下可有。”何以知其然也？昔者紂爲天子，將率天下甲兵百萬，左飮於淇溪，右飮於洹谿，淇水竭而洹水不流，以與周武王爲難。武王將素甲三千，戰一日而破紂之國，禽其身，據其地而有其民，天下莫傷。知伯率三國之衆以攻趙襄主於晉陽，決水而灌之三月，城且拔矣，襄主鑽龜筮占兆，以視利害，何國可降。乃使其臣張孟談，於是乃潛行而出，反知伯之約，得兩國之衆，以攻知伯，禽其身，以復襄主之初。今秦地折長補短，方數千里，名師數十百萬；秦國之號令賞罰，地形利害，天下莫如也。以此與天下，天下可兼而有也。臣昧死願望見大王，言所以破天下之從，舉趙亡韓，臣荆魏，親齊燕，以成霸王之名，朝四鄰諸侯之道。大王誠聽其說，一舉而天下之從不破，趙不舉，韓不亡，荆魏不臣，齊燕不親，霸王之名不成，四鄰諸侯不朝，大王斬臣以徇國，以爲王謀不忠者也。
韓事秦三十餘年，出則爲扞蔽，入則爲蓆薦。秦特出銳師取韓地而隨之，怨懸於天下，功歸於強秦。且夫韓入貢職，與郡縣無異也。今臣竊聞貴臣之計：舉兵將伐韓。夫趙氏聚士卒，養從徒，欲贅天下之兵，明秦不弱則諸侯必滅宗廟，欲西面行其意，非一日之計也。今釋趙之患而攘內臣之韓，則天下明趙氏之計矣。
夫韓，小國也，而以應天下四擊，主辱臣苦，上下相與同憂久矣。修守備，戒強敵，有蓄積，築城池以守固。今伐韓，未可一年而滅。拔一城而退，則權輕於天下，天下摧我兵矣。韓叛則魏應之，趙據齊以爲原，如此，則以韓魏資趙假齊以固其從，而以與爭強，趙之福而秦之禍也。夫進而擊趙不能取，退而攻韓弗能拔，則陷銳之卒懃於野戰，負任之旅罷於內攻；則合羣苦弱以敵而共二萬乘，非所以亡趙之心也。均如貴人之計，則秦必爲天下兵質矣。陛下雖以金石相弊，則兼天下之日未也。
今賤臣之愚計：使人使荆，重幣用事之臣，明趙之所以欺秦者；與魏質以安其心，從韓而伐趙，趙雖與齊爲一，不足患也。二國事畢，則韓可以移書定也。是我一舉二國有亡形，則荆魏又必自服矣。故曰：“兵者，凶器也。”不可不審用也。以秦與趙敵衡，加以齊，今又背韓，而未有以堅荆魏之心。夫一戰而不勝，則禍搆矣。計者，所以定事也，不可不察也。韓秦強弱，在今年耳。且趙與諸侯陰謀久矣。夫一動而弱於諸侯，危事也；爲計而使諸侯有意我之心，至殆也；見二疏，非所以強於諸侯也。臣竊願陛下之幸熟圖之！夫攻伐而使從者間焉，不可悔也。
詔以韓客之所上書書言“韓之未可舉”下臣斯。臣斯甚以爲不然：秦之有韓，若人之有腹心之病也。虛處則㤥然，若居濕地，著而不去，以極走則發矣。夫韓雖臣於秦，未嘗不爲秦病。今若有卒報之事，韓不可信也。秦與趙爲難，荆蘇使齊，未知何如。以臣觀之，則齊趙之交未必以荆蘇絕也。若不絕，是悉趙而應二萬乘也。夫韓不服秦之義而服於強也，今專於齊趙，則韓必爲腹心之病而發矣。韓與荆有謀，諸侯應之，則秦必復見崤塞之患。非之來也，未必不以其能存韓也爲重於韓也。辯說屬辭，飾非詐謀，以釣利於秦，而以韓利闚陛下。夫秦韓之交親則非重矣，此自便之計也。臣視非之言，文其淫說靡辯，才甚。臣恐陛下淫非之辯而聽其盜心，因不詳察事情。今以臣愚議：秦發兵而未名所伐，則韓之用事者以事秦爲計矣。臣斯請往見韓王，使來入見；大王見，因內其身而勿遣，稍召其社稷之臣，以與韓人爲市，則韓可深割也。因令象武發東郡之卒，闚兵於境上而未名所之，則齊人懼而從蘇之計，是我兵未出而勁韓以威擒，強齊以義從矣。聞於諸侯也，趙氏破膽，荆人狐疑，必有忠計。荆人不動，魏不足患也，則諸侯可蠶食而盡，趙氏可得與敵矣。願陛下幸察愚臣之計，無忽。
昔秦韓勠力一意以不相侵，天下莫敢犯，如此者數世矣。前時五諸侯嘗相與共伐韓，秦發兵以救之。韓居中國，地不能滿千里，而所以得與諸侯班位於天下，君臣相保者，以世世相敎事秦之力也。先時五諸侯共伐秦，韓反與諸侯先爲雁行，以嚮秦軍於關下矣！諸侯兵困力極，無奈何，諸侯兵罷。杜倉相秦，起兵發將以報天下之怨，而先攻荆。荆令尹患之曰：“夫韓以秦爲不義，而與秦兄弟共苦天下，已又背秦先爲雁行以攻關。韓則居中國，展轉不可知。”天下共割韓上地十城以謝秦，解其兵。夫韓嘗一背秦而國迫地侵，兵弱至今，所以然者，聽姦臣之浮說，不權事實，故雖殺戮姦臣，不能使韓復強。今趙欲聚兵士，卒以秦爲事，使人來借道，言：“欲伐秦。”欲伐秦，其勢必先韓而後秦。且臣聞之：“脣亡則齒寒。”夫秦韓不得無同憂，其形可見。魏欲發兵以攻韓，秦使人將使者於韓。今秦王使臣斯來而不得見，恐左右襲曩姦臣之計，使韓復有亡地之患。臣斯不得見，請歸報，秦韓之交必絕矣！斯之來使，以奉秦王之歡心，願效便計，豈陛下所以逆賤臣者邪？臣斯願得一見，前進道愚計，退就葅戮；願陛下有意焉！今殺臣於韓，則大王不足以強；若不聽臣之計，則禍必搆矣。秦發兵不留行，而韓之社稷憂矣。臣斯暴身於韓之市，則雖欲察賤臣愚忠之計，不可得已。邊鄙殘，國固守，鼓鐸之聲於耳，而乃用臣斯之計，晚矣。且夫韓之兵於天下可知也，今又背強秦。夫棄城而敗軍，則反掖之寇必襲城矣。城盡則聚散，聚散則無軍矣。城固守則秦必興兵而圍王一都，道不通則難必謀，其勢不救。左右計之者不用，願陛下熟圖之。若臣斯之所言有不應事實者，願大王幸使得畢辭於前，乃就吏誅不晚也。秦王飮食不甘，遊觀不樂，意專在圖趙，使臣斯來言，願得身見，因急與陛下有計也。今使臣不通，則韓之信未可知也。夫秦必釋趙之患而移兵於韓；願陛下幸復察圖之，而賜臣報決。
臣非非難言也，所以難言者：言順比滑澤，洋洋纚纚然，則見以爲華而不實；敦厚恭祗，鯁固愼完，則見以爲拙而不倫；多言繁稱，連類比物，則見以爲虛而無用；總微說約，徑省而不飾，則見以爲劌而不辯；激急親近，探知人情，則見以爲譖而不讓；閎大廣博，妙遠不測，則見以爲夸而無用；家計小談，以具數言，則見以爲陋；言而近世，辭不悖逆，則見以爲貪生而諛上，言而遠俗，詭躁人間，則見以爲誕；捷敏辯給，繁於文采，則見以爲史；殊釋文學，以質性言，則見以爲鄙；時稱詩書，道法往古，則見以爲誦：——此臣非之所以難言而重患也。
故度量雖正，未必聽也；義理雖全，未必用也。大王若以此不信，則小者以爲毀訾誹謗，大者患禍災害死亡及其身。故子胥善謀而吳戮之，仲尼善說而匡圍之，管夷吾實賢而魯囚之，故此三大夫，豈不賢哉！而三君不明也。
上古有湯，至聖也，伊尹，至智也。夫至智說至聖，然且七十說而不受，身執鼎俎爲庖宰，昵近習親，而湯乃僅知其賢而用之，故曰：“以至智說至聖，未必至而見受；伊尹說湯是也。以智說愚，必不聽；文王說紂是也。”
故文王說紂而紂囚之；翼侯炙；鬼侯腊；比干剖心；梅伯醢；夷吾束縛；而曹羈奔陳；伯里子道乞；傅說轉鬻；孫子臏脚於魏；吳起收泣於岸門，痛西河之爲秦，卒枝解於楚；公叔痤言國器，反爲悖，公孫鞅奔秦；關龍逢斬；萇宏分胣；尹子穽於棘；司馬子期死而浮於江；田明辜射；宓子賤西門豹不鬥而死人手；董安于死而陳於市；宰予不免於田常；范睢折脅於魏。——此十數人者，皆世之仁賢忠良有道術之士也，不幸而遇悖亂闇惑之主而死。然則雖賢聖不能逃死亡避戮辱者何也？則愚者難說也；故君子難言也。且至言忤於耳而倒於心，非賢聖莫能聽，願大王熟察之也。
昔者紂之亡，周之卑，皆從諸侯之博大也。晉之分也，齊之奪也，皆以羣臣之太富也。夫燕宋之所以弑其君者，皆以類也。故上比之殷周，中比之燕宋，莫不從此術也。是故明君之蓄其臣也，盡之以法，質之以備，故不赦死，不宥刑。赦死宥刑，是謂威淫，社稷將危，國家偏威。是故大臣之祿雖大，不得藉威城市；黨與雖衆，不得臣士卒。故人臣處國無私朝，居軍無私交，其府庫不得私貸於家。此明君之所以禁其邪。是故不得四從，不載奇兵，非傳非遽，載奇兵革，罪死不赦。此明君之所以備不虞者也。
國無常強，無常弱。奉法者強則國強，奉法者弱則國弱。荆莊王幷國二十六，開地三千里，莊王之氓社稷也，而荆以亡。齊桓公幷國三十，啓地三千里，桓公之氓社稷也，而齊以亡。燕襄王以河爲境，以薊爲國，襲涿、方城，殘齊，平中山，有燕者重，無燕者輕，襄王之氓社稷也，而燕以亡。魏安釐王攻趙，救燕，取地河東；攻盡陶、魏之地，加兵於齊，私平陸之都；攻韓拔管，勝於淇下；睢陽之事，荆軍老而走；蔡召陵之事，荆軍破，兵四布於天下，威行於冠帶之國；安釐王死而魏以亡。故有荆莊、齊桓則荆齊可以霸，有燕襄、魏安釐則燕魏可以強；今皆亡國者，其羣臣官吏皆務所以亂而不務所以治也。其國亂弱矣，又皆釋國法而私其外，則是負薪而救火也，亂弱甚矣！
明主之所導制其臣者，二柄而已矣。二柄者，刑、德也。何謂刑、德？曰：殺戮之謂刑，慶賞之謂德。爲人臣者，畏誅罰而利慶賞，故人主自用其刑、德，則羣臣畏其威而歸其利矣。故世之姦臣則不然：所惡則能得之其主而罪之，所愛則能得之其主而賞之。今人主非使賞罰之威利出於己也，聽其臣而行其賞罰，則一國之人皆畏其臣而易其君，歸其臣而去其君矣。此人主失刑德之患也。夫虎之所以能服狗者，爪牙也，使虎釋其爪牙而使狗用之，則虎反服於狗矣。人主者，以刑德制臣者也，今君人者釋其刑德而使臣用之，則君反制於臣矣。故田常上請爵祿而行之羣臣，下大斗斛而施於百姓，此簡公失德而田常用之也，故簡公見弑。子罕謂宋君曰：“夫慶賞賜予者，民之所喜也，君自行之；殺戮刑罰者，民之所惡也，臣請當之。”於是宋君失刑而子罕用之，故宋君見劫。田常徒用德，而簡公弑；子罕徒用刑，而宋君劫。故今世爲人臣者兼刑德而用之，則是世主之危甚於簡公、宋君也。故劫殺擁蔽之主，非失刑德而使臣用之，而不危亡者，則未嘗有也。
人主將欲禁姦，則審合刑名；󲳴󲳴者，言與事也。爲人臣者陳而言，君以其言授之事，專以其事責其功。功當其事，事當其言則賞；功不當其事，事不當其言則罰。故羣臣其言大而功小者則罰，非罰小功也，罰功不當名也。羣臣其言小而功大者亦罰，非不說於大功也，以爲不當名也，害甚於有大功，故罰。昔者韓昭侯醉而寢，典冠者見君之寒也，故加衣於君之上。覺寢而說，問左右曰：“誰加衣者？”左右對曰：“典冠。”君因兼罪典衣與典冠。其罪典衣，以爲失其事也；其罪典冠，以爲越其職也。非不惡寒也，以爲侵官之害甚於寒。故明主之畜臣，臣不得越官而有功，不得陳言而不當。越官則死，不當則罪。守業其官，所言者貞也，則羣臣不得朋黨相爲矣。
人主有二患：任賢，則臣將乘於賢以劫其君；妄舉，則事沮不勝。故人主好賢，則羣臣飾行以要君欲，則是羣臣之情不效；羣臣之情不效，則人主無以異其臣矣。故越王好勇而民多輕死；楚靈王好細腰而國中多餓人；齊桓公妒而好內，故豎刁自宮以治內；桓公好味，易牙蒸其子首而進之；燕子噲好賢，故子之明不受國。故君見惡，則羣臣匿端；君見好，則羣臣誣能。人主欲見，則羣臣之情態得其資矣。故子之，託於賢以奪其君者也；豎刁、易牙，因君之欲以侵其君者也。其卒子噲以亂死，桓公蟲流出戶而不葬。此其故何也？人君以情借臣之患也。人臣之情，非必能愛其君也，爲重利之故也。今人主不掩其情，不匿其端，而使人臣有緣以侵其主，則羣臣爲子之、田常不難矣。故曰：“去好去惡，羣臣見素。”羣臣見素，則大君不蔽矣。
欲爲其國，必伐其聚；不伐其聚，彼將聚衆。欲爲其地，必適其賜；不適其賜，亂人求益。彼求我予，假仇人斧，假之不可，彼將用之以伐我。黃帝有言曰：“上下一日百戰。”下匿其私，用試其上；上操度量，以割其下。故度量之立，主之寶也；黨與之具，臣之寶也。臣之所不弑其君者，黨與不具也。故上失扶寸，下得𡬶常。有國之君，不大其有道之臣，不貴其家。有道之君，不貴其臣。貴之富之，備將代之。備危恐殆，急置太子，禍乃無從起。內索出圉，必身自執其度量。厚者虧之，薄者靡之。虧靡有量，毋使民比周同欺其上。虧之若月，靡之若熱。簡令謹誅，必盡其罰。
奚謂小忠？昔者楚共王與晉厲公戰於鄢陵，楚師敗，而共王傷其目。酣戰之時，司馬子反渴而求飮，豎穀陽操觴酒而進之。子反曰：“嘻，退！酒也。”穀陽曰：“非酒也。”子反受而飮之。子反之爲人也，嗜酒而甘之，弗能絕於口，而醉。戰旣罷，共王欲復戰，令人召司馬子反；司馬子反辭以心疾。共王駕而自往，入其幄中，聞酒臭而還，曰：“今日之戰，不穀親傷，所恃者司馬也。而司馬又醉如此，是亡楚國之社稷而不恤吾衆也。不穀無與復戰矣！”於是還師而去，斬司馬子反以爲大戮。故豎穀陽之進酒，不以讎子反也，其心忠愛之，而適足以殺之。故曰：“行小忠則大忠之賊也。”
奚謂顧小利？昔者晉獻公欲假道於虞以伐虢。荀息曰：“君其以垂棘之璧，與屈產之乘賂虞公，求假道焉，必假我道。”君曰：“垂棘之璧，吾先君之寶也；屈產之乘，寡人之駿馬也。若受吾幣，不假之道，將奈何？”荀息曰：“彼不假我道，必不敢受我幣；若受我幣而假我道，則是寶猶取之內府而藏之外府也，馬猶取之內廐而著之外廐也。君勿憂。”君曰：“諾。”乃使荀息以垂棘之璧與屈產之乘賂虞公而求假道焉。虞公貪，利其璧與馬而欲許之。宮之奇諫曰：“不可許。夫虞之有虢也，如車之有輔。輔依車，車亦依輔，虞虢之勢正是也。若假之道，則虢朝亡而虞夕從之矣！不可，願勿許。”虞公弗聽，遂假之道。荀息伐虢之，還反處三年，興兵伐虞，又剋之。荀息牽馬操璧而報獻公，獻公說曰：“璧則猶是也。雖然，馬齒亦益長矣。”故虞公之兵殆而地削者何也？愛小利而不慮其害。故曰：“顧小利則大利之殘也。”
奚謂行僻？昔者楚靈王爲申之會，宋太子後至，執而囚之，狎徐君，拘齊慶封。中射士諫曰：“合諸侯，不可無禮，此存亡之機也。昔者桀爲有戎之會而有緡叛之，紂爲黎丘之蒐而戎狄叛之，由無禮也。君其圖之。”君不聽，遂行其意。居未期年，靈王南遊，羣臣從而劫之，靈王餓而死乾溪之上。故曰：“行僻自用，無禮諸侯，則亡身之至也。”
奚謂好音？昔者衞靈公將之晉，至濮水之上，稅車而放馬，設舍以宿。夜分，而聞鼓新聲者而說之，使人問左右，盡報弗聞。乃召師涓而吿之曰：“有鼓新聲者，使人問左右，盡報弗聞，其狀似鬼神，子爲我聽而寫之。”師涓曰：“諾。”因靜坐撫琴而寫之。師涓明日報曰：“臣得之矣，而未習也。請復一宿習之。”靈公曰：“諾。”因復留宿，明日而習之，遂去之晉。晉平公觴之於施夷之臺。酒酣，靈公起曰：“有新聲，願請以示。”平公曰：“善。”乃召師涓，令坐師曠之旁，援琴鼓之。未終，師曠撫止之，曰：“此亡國之聲，不可遂也。”平公曰：“此道奚出？”師曠曰：“此師延之所作，與紂爲靡靡之樂也。及武王伐紂，師延東走，至於濮水而自投，故聞此聲者，必於濮水之上。先聞此聲者其國必削，不可遂。”平公曰：“寡人所好者音也，子其使遂之。”師涓鼓究之。平公問師曠曰：“此所謂何聲也？”師曠曰：“此所謂淸商也。”公曰：“淸商固最悲乎？”師曠曰：“不如淸徵。”公曰：“淸徵可得而聞乎？”師曠曰：“不可。古之聽淸徵者，皆有德義之君也。今吾君德薄，不足以聽。”平公曰：“寡人之所好者音也，願試聽之。”師曠不得已，援琴而鼓。一奏之，有玄鶴二八道南方來，集於郞門之垝；再奏之而列；三奏之，延頸而鳴，舒翼而舞，音中宮商之聲，聲聞于天。平公大說，坐者皆喜。平公提觴而起，爲師曠壽，反坐而問曰：“音莫悲於淸徵乎？”師曠曰：“不如淸角。”平公曰：“淸角可得而聞乎？”師曠曰：“不可。昔者黃帝合鬼神於泰山之上，駕象車而六蛟龍，畢方並鎋，蚩尤居前，風伯進掃，雨師灑道，虎狼在前，鬼神在後，騰蛇伏地，鳳皇覆上，大合鬼神，作爲淸角。今主君德薄，不足聽之，聽之將恐有敗。”平公曰：“寡人老矣，所好者音也，願遂聽之。”師曠不得已而鼓之。一奏而有玄雲從西北方起，再奏之大風至，大雨隨之，裂帷幕，破俎豆，隳廊瓦，坐者散走。平公恐懼，伏于廊室之間。晉國大旱，赤地三年。平公之身遂癃病。故曰：“不務聽治，而好五音不已，則窮身之事也。”
奚謂貪愎？昔者智伯瑤率趙、韓、魏而伐范、中行滅之，反歸，休兵數年，因令人請地於韓。韓康子欲勿與，段規諫曰：“不可不與也。夫智伯之爲人也，好利而驁愎。彼來請地而弗與，則移兵於韓必矣。君其與之。與之，彼狃，又將請地他國，他國且有不聽，不聽則智伯必加之兵。如是，韓可以免於患而待其事之變。”康子曰：“諾。”因令使者致萬家之縣一於智伯。智伯說，又令人請地於魏。宣子欲勿與，趙葭諫曰：“彼請地於韓，韓與之，今請地於魏，魏弗與，則是魏內自強而外怒智伯也。如弗予，其措兵於魏必矣。”宣子“諾。”因令人致萬家之縣一於智伯。智伯又令人之趙請蔡、皋狼之地，趙襄子弗與。智伯因陰約韓魏，將以伐趙。襄子召張孟談而吿之曰：“夫智伯之爲人也，陽規而陰疏，三使韓魏而寡人不與焉，其措兵於寡人必矣。今吾安居而可？”張孟談曰：“夫董閼于，簡主之才臣也。其治晉陽，而尹鐸循之，其餘敎猶存，君其定居晉陽而已矣。”君曰：“諾。”乃召延陵生，令將軍車騎先至晉陽，君因從之。君至，而行其城郭及五官之藏，城郭不治，倉無積粟，府無儲錢，庫無甲兵，邑無守具。襄子懼，乃召張孟談曰：“寡人行城郭及五官之藏，皆不備具，吾將何以應敵？”張孟談曰：“臣聞聖人之治，藏於臣不藏於府庫，務修其敎不治城郭。君其出令：令民自遺三年之食，有餘粟者入之倉；遺三年之用，有餘錢者入之府；遺有奇人者使治城郭之繕。”君夕出令，明日，倉不容粟，府無積錢，庫不受甲兵。居五日而城郭已治，守備已具。君召張孟談而問之曰：“吾城郭已治，守備已具，錢粟已足，甲兵有餘，吾奈無箭何？”張孟談曰：“臣聞董子之治晉陽也，公宮之垣皆以荻蒿楛楚牆之，其高至于丈，君發而用之，有餘箭矣。”於是發而試之，其堅則雖菌幹之勁弗能過也。君曰：“吾箭已足矣，奈無金何？”張孟談曰：“臣聞董子之治晉陽也，公宮公舍之堂皆以鍊銅爲柱質，君發而用之。”於是發而用之，有餘金矣。號令已定，守備已具，三國之兵果至；至則乘晉陽之城，遂戰，三月弗能拔。因舒軍而圍之，決晉陽之水以灌之，圍晉陽三年。城中巢居而處，懸釜而炊，財食將盡，士大夫羸病。襄子謂張孟談曰：“糧食匱，財力盡，士大夫羸病，吾恐不能守矣！欲以城下，何國之可下？”張孟談曰：“臣聞之：亡弗能存，危弗能安，則無爲貴智矣。君失此計者，臣請試潛行而出，見韓魏之君。”張孟談見韓魏之君，曰：“臣聞脣亡齒寒。今智伯率二君而伐趙，趙將亡矣。趙亡，則二君爲之次。”二君曰：“我知其然也。雖然，智伯之爲人也，麤中而少親，我謀而覺，則其禍必至矣，爲之奈何？”張孟談曰：“謀出二君之口，而入臣之耳，人莫之知也。”二君因與張孟談約二軍之反，與之期日，夜遣孟談入晉陽以報二君之反。襄子迎孟談而再拜之，且恐且喜。二君以約遣張孟談，因朝智伯而出，遇智過於轅門之外。智過怪其色，因入見智伯曰：“二君貌將有變。”君曰：“何如？”曰：“其行矜而意高，非他時之節也，君不如先之。”君曰：“吾與二主約謹矣：破趙而三分其地。寡人所以親之，必不侵欺。兵之著於晉陽三年，今旦暮將拔之，而嚮其利，何乃將有他心？必不然，子釋勿憂，勿出於口。”明旦，二主又朝而出，復見智過於轅門。智過入見曰：“君以臣之言吿二主乎？”君曰：“何以知之？”曰：“今日二主朝而出，見臣而其色動，而視屬臣，此必有變，君不如殺之。”君曰：“子置勿復言。”智過曰：“不可。必殺之；若不能殺，遂親之。”君曰：“親之奈何？”智過曰：“魏宣子之謀臣曰趙葭，韓康子之謀臣曰段規，此皆能移其君之計。君與其二君約：破趙國，因封二子者各萬家之縣一，如是則二主之心可以無變矣。”智伯曰：“破趙而三分其地，又封二子者各萬家之縣一，則吾所得者少，不可。”智過見其言之不聽也，出，因更其族爲輔氏。至於期日之夜，趙氏殺其守隄之吏而決其水灌智伯軍。智伯軍救水而亂，韓魏翼而擊之，襄子將卒犯其前，大敗智伯之軍而擒智伯。智伯身死軍破，國分爲三，爲天下笑。故曰：“貪愎好利，則滅國殺身之本也。”
奚謂耽於女樂？昔者戎王使由余聘於秦，穆公問之曰：“寡人嘗聞道而未得目見之也，願聞古之明主得國失國何常以？”由余對曰：“臣嘗得聞之矣：常以儉得之，以奢失之。”穆公曰：“寡人不辱而問道於子，子以儉對寡人何也？”由余對曰：“臣聞昔者堯有天下，飯於土簋，飮於土鉶，其地南至交趾，北至幽都，東西至日月之所出入者，莫不賓服。堯禪天下，虞舜受之，作爲食器，斬山木而財之，削鋸修其迹，流漆墨其上，輸之於宮，以爲食器，諸侯以爲益侈，國之不服者十三。舜禪天下而傳之於禹，禹作爲祭器，墨漆其外而朱畫其內，縵帛爲茵，蔣席，頗緣，觴酌有采而樽俎有飾，此彌侈矣，而國之不服者三十三。夏后氏沒，殷人受之，作爲大路而建九旒，食器雕琢，觴酌刻鏤，四壁堊墀，茵席雕文，此彌侈矣，而國之不服者五十三。君子皆知文章矣，而欲服者彌少，臣故曰“儉其道也”。由余出，公乃召內史廖而吿之曰：“寡人聞鄰國有聖人，敵國之憂也。今由余聖人也，寡人患之，吾將奈何？”內史廖曰：“臣聞戎王之居，僻陋而道遠，未聞中國之聲，君其遺之女樂以亂其政，而後爲由余請期以疏其諫，彼君臣有閒，而後可圖也。”君曰：“諾。”乃使史廖以女樂二八遺戎王，因爲由余請期。戎王許諾，見其女樂而說之，設酒張飮，日以聽樂，終歲不遷，牛馬半死。由余歸，因諫戎王，戎王弗聽；由余遂去之秦。秦穆公迎而拜之上卿，問其兵勢與其地形，旣以得之，舉兵而伐之，兼國十二，開地千里。故曰：“耽於女樂，不顧國政，亡國之禍也。”
奚謂離內遠遊？昔者田成子遊於海而樂之，號令諸大夫曰：“言歸者死。”顏涿聚曰：“君遊海而樂之，奈臣有圖國者何？君雖樂之，將安得？”田成子曰：“寡人布令曰：‘言歸者死。’今子犯寡人之令。”援戈將擊之。顏涿聚曰：“昔桀殺關龍逢而紂殺王子比干，今君雖殺臣之身，以三之可也。臣言爲國，非爲身也。”延頸而前曰：“君擊之矣！”君乃釋戈，趣駕而歸。至三日，而聞國人有謀不內田成子者矣。田成子所以遂有齊國者，顏涿聚之力也。故曰：“離內遠遊，則危身之道也。”
奚謂過而不聽於忠臣？昔者齊桓公九合諸侯，一匡天下，爲五伯長，管仲佐之。管仲老，不能用事，休居於家，桓公從而問之曰：“仲父家居有病，卽不幸而不起，政安遷之？”管仲曰：“臣老矣，不可問也。雖然，臣聞之：知臣莫若君，知子莫若父。君其試以心決之。”君曰：“鮑叔牙何如？”管仲曰：“不可。鮑叔牙爲人剛愎而上悍，剛則犯民以暴，愎則不得民心，悍則下不爲用。其心不懼，非霸者之佐也。”公曰：“然則豎刁何如？”管仲曰：“不可。夫人之情莫不愛其身，公妬而好內，豎刁自獖以爲治內，其身不愛，又安能愛君！”曰：“然則衞公子開方何如？”管仲曰：“不可。齊衞之閒不過十日之行，開方爲事君，欲適君之故，十五年不歸見其父母，此非人情也。其父母之不親也，又能親君乎！”公曰：“然則易牙何如？”管仲曰：“不可。夫易牙爲君主味，君之所未嘗食，唯人肉耳，易牙蒸其子首而進之，君所知也。人之情莫不愛其子，今蒸其子以爲膳於君，其子弗愛，又安能愛君乎！”公曰：“然則孰可？”管仲曰：“隰朋可。其爲人也，堅中而廉外，少欲而多信。夫堅中則足以爲表，廉外則可以大任；少欲則能臨其衆，多信則能親鄰國。此霸者之佐也，君其用之。”君曰：“諾。”居一年餘，管仲死，君遂不用隰朋而與豎刁。刁涖事三年，桓公南遊堂阜，豎刁率易牙、衞公子開方及大臣爲亂，桓公渴餒而死南門之寢，公守之室，身死三月不收，蟲出于戶。故桓公之兵橫行天下，爲五伯長，卒見弑於其臣而滅高名，爲天下笑者，何也？不用管仲之過也。故曰：“過而不聽於忠臣，獨行其意，則滅其高名，爲人笑之始也。”
奚謂內不量力？昔者，秦之攻宜陽，韓氏急，公仲朋謂韓君曰：“與國不可恃也，豈如因張儀爲和於秦哉！因賂以名都而南與伐楚，是患解於秦而害交於楚也。”公曰：“善。”乃警公仲之行，將西和秦。楚王聞之懼，召陳軫而吿之曰：“韓朋將西和秦，今將奈何？”陳軫曰：“秦得韓之都一，驅其練甲，秦韓爲一，以南鄕楚，此秦王之所以廟祠而求也，其爲楚害必矣。王其趣發信臣，多其車，重其幣以奉韓曰：‘不穀之國雖小，卒已悉起，願大國之信意於秦也。因願大國令使者入境視楚之起卒也。’”韓使人之楚，楚王因發車騎陳之下路，謂韓使者曰：“報韓君言弊邑之兵今將入境矣。”使者還報韓君，韓君大悅，止公仲。公仲曰：“不可。夫以實吿我者秦也，以名救我者楚也，聽楚之虛言而輕誣強秦之實禍，則危國之本也。”韓君弗聽，公仲怒而歸，十日不朝。宜陽益急，韓君令使者趣卒於楚，冠蓋相望，而卒無至者，宜陽果拔，爲諸侯笑。故曰：“內不量力，外恃諸侯者，則國削之患也。”
蓋天地剖分，萬物萌毓；非有典藝之文，堅基可據，推當今以覽太古，自昭昭而本冥冥，乃欲審其事而建其論，董其是非而綜其詳畧，言也實爲難哉！故易紀三皇，書敍唐、虞，惟天爲大，唯堯則之，巍巍其有成功，焕乎其有文章。自是以來，載籍昭晳。然而立談者人異，綴文者家舛，斯乃楊朱哭於歧路，墨翟悲於練素者也。是以上述三皇，下記六國，備其終始曰皇霸。
春秋運斗樞説：“伏羲、女媧、神農，是三皇也。”皇者天，天不言，四時行焉，百物生焉；三皇垂拱無爲，設言而民不違，道德玄泊，有似皇天，故稱曰皇。皇者，中也，光也，弘也；含弘履中，開陰陽，布剛上，含皇極，其施光明，指天畫地，神化潛通，煌煌盛美，不可勝量。禮號謚記説：“伏羲、祝融、神農。”含文嘉記：“虙戲，燧人，神農。伏者，别也，變也；戲者，獻也，法也；伏羲始别八卦，以變化天下，天下法則，咸伏貢獻，故曰伏羲也。燧人始鑽木取火，炮生爲熟，令人無復腹疾，有異於禽獸，遂天之意，故曰遂人也。神農，神者，信也；農者，濃也；始作耒耜，教民耕種，美其衣食，德濃厚若神，故爲神農也。”尚書大傳説：“遂人爲遂皇，伏羲爲戲皇，神農爲農皇也。遂人以火紀，火，太陽也，陽尊，故託遂皇於天；伏羲以人事紀，故託戲皇於人：蓋天非人不因，人非天不成也。神農以地紀，悉地力，種㯏疏，故託農皇於地：天地人之道備，而三五之運興矣。”
謹案：易稱：“古者，伏羲氏之王天下也，仰則觀象於天，俯則觀法於地，始作八卦，以通神明之德，以類萬物之情，結繩爲網罟，以田以漁。伏羲氏没，神農氏作，斵木爲耜，揉木爲耒，耒耜之利，以教天下，日中爲市，致天下之民。通其變，使民不倦，神而化之，使民宜之。”唯獨敍二皇，不及遂人；遂人功重於祝融、女媧，文明大見，大傳之義，斯近之矣。
易傳、禮記、春秋國語、太史公記：黄帝、顓頊、帝嚳、帝堯、帝舜是五帝也。
謹按：易、尚書大傳，天立五帝以爲相，四時施生，法度明察，春夏慶賞，秋冬刑罸。帝者任德設刑，以則象之，言其能行天道，舉錯審諦。黄帝始制冠冕，垂衣裳，上棟下宇，以避風雨，禮文法度，興事創業。黄者，光也，厚也，中和之色，德施四季，與地同功，故先黄以别之也。顓者，專也；頊者，信也；言其承文，易之以質，使天下蒙化，皆貴貞慤也。嚳者，考也，成也，言其考明法度，醇美嚳然，若酒之芬香也。堯者，高也，饒也，言其隆興焕炳，最高明也。舜者，推也，循也，言其推行道德，循堯緒也。
禮號謚記説：“夏禹、殷湯、周武王，是三王也。”尚書説：“文王作罸，刑兹無赦。”詩説：“有命自天，命此文王。”“文王受命，有此武功。”“儀刑文王，萬國作孚。”春秋説：“王者孰謂？謂文王也。”
謹案：易稱：“湯、武革命。”尚書：“武王戎車三百兩，虎賁八百人，擒紂於牧之野。”“惟十有三祀，王訪于箕子。”詩云：“亮彼武王，襲伐大商。”“勝殷遏劉，耆定武功。”由是言之：武王審矣。論語：“文王率殷之叛國，”“以服事殷。”時尚臣屬，何緣便得列三王哉？經美文王，三分天下有其二，王業始兆於此耳。俗儒新生，不能採綜，多共辨論，至於訟䦧；大王、王季，皆見追號，豈可復謂已王乎？禹者，輔也，輔續舜後，庶績洪茂。自堯以上王者，子孫據國而起，功德浸盛，故造美論。舜、禹本以白衣砥行顯名，升爲天子，雖復更制，不如名著，故因名焉。經曰：“有鰥在下曰虞舜”，“僉曰伯禹”，“禹平水土”，是也。湯者，攘也，昌也，言其攘除不軌，改亳爲商，成就王道，天下熾盛。文、武皆以其所長。夫擅國之謂王，能制割之謂王，制殺生之威之謂王，王者，往也，爲天下所歸往也。
春秋説，齊桓、晉文、秦繆、宋襄、楚莊是五伯也。
謹案：春秋左氏傳，夏后太康，娱於耽樂，不循民事，諸侯僭差；於是昆吾氏乃爲盟主，誅不從命，以尊王室。及殷之衰也，大彭氏、豕韋氏復續其緒，所謂王道廢而霸業興者也。齊桓九合一匡，率成王室，責彊楚之罪，復菁茅之貢；晉文爲踐土之會，修朝聘之禮，納襄尅帶，翼戴天子。孔子稱“民到于今受其賜”。又曰：“齊桓正而不譎，晉文譎而不正。”至於三國，既無歎譽一言；而繆公受鄭甘言，置戍而去，違黄髮之計，而遇殽之敗，殺賢臣百里奚，以子車氏爲殉，詩黄鳥之所爲作，故謚曰繆；襄公不度德量力，慕名而不綜實，六鶂五石，先著其異，覆軍殘身，終爲僇笑；莊王僭號，自下摩上，觀兵京師，問鼎輕重，恃强肆忿，幾亡宋國，易子析骸，厥禍亦巨：皆無興微繼絶、尊事王家之功。世之紀事者，不詳察其本末，至書於竹帛，同之伯功，或誤後生，豈不暗乎！伯者，長也，白也，言其咸建五長，功實明白也。或曰：霸者，把也，駁也，言把持天子政令，糾率同盟也。桓公問管仲：“吾何君也？”對曰：“狄困於衛，復兵不救，須滅乃往存之，仁不純，爲霸君也。”蓋三統者，天地人之始，道之大綱也；五行者，品物之宗也；道以三興，德以五成。故三皇五帝、三王五伯。至道不遠，三五復反；譬若循連鐶，順鼎耳，窮則反本，終則復始也。
楚之先，出自帝顓頊。其裔孫曰陸終，娶于鬼方氏，是謂女潰，蓋孕而三年不育，啓其左脅，三人出焉，啓其右脅，三人又出焉；其六曰季連，是爲𦍋。其後有鬻熊子，爲文王師。成王舉文、武懃勞，而封熊繹於楚，食子男之采，其十世稱王。懷王信任佞臣上官、子蕳，斥遠忠臣；屈原作離騷之賦，自投汨羅。王因爲張儀所欺，客死於秦。到王負芻，遂爲秦所滅。百姓哀之，爲之語曰：“楚雖三户，亡秦必楚。”自顓頊至負芻六十四世，凡千六百一十六載。
燕召公奭，與周同姓；武王滅紂，封召公於燕；成王時，入據三公，出爲二伯，自陝以西，召公主之，當農桑之時，重爲所煩勞不舍鄉亭，止于棠樹之下，聽訟決獄，百姓各得其所。壽百九十餘乃卒。後人思其德美，愛其樹而不敢伐，詩甘棠之所作也。九世稱侯，八世稱公，十世稱王。到王喜，爲秦所滅。燕外迫蠻、貊，内笮齊、晉，崎嶇彊國之間，最爲弱小，幾滅者數矣；然社稷血食者八九百載，於姬姓獨後亡：非盛德之遺烈，豈其然乎！
易稱：“先王作樂崇德，殷薦之上帝，以配祖考。”詩云：“鐘鼓鍠鍠，磬管鎗鎗，降福穰穰。”書曰：“擊石拊石，百獸率舞。”鳥獸且猶感應，而況於人乎？況於鬼神乎？夫樂者，聖人所以動天地，感鬼神，按萬民，成性類者也。故黄帝作咸池，顓頊作六莖，嚳作五英，堯作大章，舜作韶，禹作夏，湯作護，武王作武，周公作勺。勺，言能斟勺先祖之道也；武，言以功定天下也；護，言救民也；夏，大承二帝也；韶，繼堯也；大章，章之也；五英，英華茂也；六莖，及根莖也；咸池，備矣。其後，周室陵遲，禮崩樂壞，諸侯恣行，競悦所習，桑間、濮上，鄭、衞、宋、趙之聲，彌以放遠，滔湮心耳，乃忘和平，亂政傷民，致疾損壽。重遭暴秦，遂以闕忘。漢興，制氏世掌大樂，頗能紀其鏗鏘，而不能説其義。武帝始定郊祀，巡省告封，樂官多所增飾，然非雅正，故繼其條暢曰聲音也。
昔皇帝使伶倫自大夏之西，崑崙之陰，取竹於嶰谷生，其竅厚均者，斷兩節而吹之，以爲黄鐘之管，制十二筩，以聽鳳之鳴；其雄鳴爲六，雌鳴亦爲六，天地之風氣正而十二律定，五聲於是乎生，八音於是乎出。聲者，宫、商、角、徵、羽也，音者，土曰塤，匏曰笙，革曰鼓，竹曰管，絲曰絃，石曰磬，金曰鐘，木曰柷。詩曰：“鶴鳴九臯，聲聞于天。”書：“八音克諧，無相奪倫。”由是言之：聲本音末也。
謹按：劉歆鐘律書：“羽者，宇也，物聚藏，宇覆之也。”五行爲水，五常爲智，五事爲聽，凡歸爲物。故聞其宫聲，使人温潤而廣大；聞其商聲，使人方正而好義；聞其角聲，使人整齊而好禮；聞其徵聲，使人惻隱而博愛；聞其羽聲，使人善養而好施。宫聲亂者，則其君驕；商聲錯者，則其臣壞；角聲繆者，則其民怨；徵聲洪者，則其事難；羽聲差者，則其物亂。春宫秋律，百卉必彫；秋宫春律，萬物必榮；夏宫冬律，雨雹必降；冬宫夏律，雷必發聲。夫音樂至重，所感者大，故曰：“知禮樂之情者能作，識禮樂之文者能述。作者之謂聖，述者之謂明，明聖者，述作之謂也。”
謹按：世本：“暴辛公作塤。”詩云：“天之誘民，如塤如箎。”塤，燒土爲之，圍五寸半，長三寸半，有四孔，其二通，凡爲六孔。
謹按：世本：“隨作笙。”長四寸，十二簧，像鳳之身，正月之音也，物生故謂之笙。詩云：“我有嘉賓，鼓瑟吹笙。”大笙謂之𥲀，小者謂之和。
謹按：易稱：“鼓之以雷霆，聖人則之。”不知誰所作也。鼓者，郭也，春分之音也，萬物郭皮甲而出，故謂之鼓。周禮六鼓：雷鼓八面，路鼓四面，睪鼓、晉鼓皆二面。詩云：“擊鼓其鏜。”論語：“小子鳴鼓而攻之，可也。”
謹按：詩云：“嘒嘒管聲。”“蕭管備舉。”禮樂記：“管，漆竹長一尺，六孔，十二月之音也。象物貫地而牙，故謂之管。”尚書大傳：“舜之時，西王母來獻其白玉琯。”昔章帝時，零陵文學奚景，於冷道舜祠下得生白玉管，知古以玉爲管，後乃易之以竹耳。夫以玉作音，故神人和，鳳皇儀也。
謹按：世本：“宓羲作瑟，長八尺一寸，四十五絃。”黄帝書：“泰帝使素女鼓瑟而悲，帝禁不止，故破其瑟爲二十五絃。”春秋：“師曠爲晉平公奏清徵之音，有玄鶴二八，從南方來，進於廊門之危，再奏之而成列，三奏之則延鵛舒翼而舞，音中宫商，聲聞于天。平公大説，坐者皆喜，平公提觴而起，爲師曠壽，反坐而問曰：‘音莫悲於清徵乎？’師曠曰：‘不如清角。’平公曰：‘清角可得聞乎？’師曠曰：‘不可。昔黄帝駕象車，六交龍，畢方並轄，蚩尤居前，風伯進掃，雨師灑道，虎狼在後，虫蛇伏地，大合鬼神於太山之上，作爲清角；今主君德薄，不足以聽之，聽之，將恐有敗。’平公曰：‘寡人老矣，所好者音也，願遂聞之。’師曠不得已而鼓之，一奏之，有雲從西北起，再奏之，暴風亟至，大雨灃沛，裂帷幕，破俎豆，堕廊瓦，坐者散走，平公恐懼，伏于室側，身遂疾痛，晉國大旱，赤地三年。故曰：不務德治而好五音，則窮身之事也。”今瑟長五尺五寸，非正器也。
謹按：世本：“毋句作磬。”尚書：“豫州錫貢磬錯。”詩云：“笙磬同音。”論語：“子擊磬於衞，有荷蕢而過者，曰：‘有心哉！’”
謹按：世本：“垂作鐘。”秋分之音也。詩：“鼓鐘于宫，聲聞于外。”論語云：“樂云樂云，鐘鼓云乎哉？”周景王將鑄大鐘，單穆公諫曰：“夫先王之制鐘也，大不出均，重不過石，律度量衡，於是乎生，小大器用，於是乎出，故聖人慎之。今王作鐘，聽之弗及，比之不度，鐘聲不可以知和，制度不可以出節，無益於樂，而鮮民財，將焉用之？”
謹按：禮樂記：“柷，漆桶，方畫木，方三尺五寸，高尺五寸，中有椎，止其名也，用柷止音爲節。”書曰：“合止柷敔，笙鏞以間。”聲所以五者，繫五行也，音所以八者，繫八風也。傳曰：“八音之變，不可勝聽也。”由經五藝六，而其枝别葉布，繁華無已也。
謹按：世本：“神農作琴。”尚書：“舜彈五絃之琴，歌南風之詩，而天下治。”詩云：“我有嘉賓，鼓瑟鼓琴。”雅琴者，樂之統也，與八音並行，然君子所常御者，琴最親密，不離於身，非必陳設於宗廟鄉黨，非若鐘鼓羅列於虡懸也，雖在窮閻陋巷，深山幽谷，猶不失琴，以爲琴之大小得中，而聲音和，大聲不喧嘩而流漫，小聲不湮滅而不聞，適足以和人意氣，感人善心。故琴之爲言禁也，雅之爲言正也，言君子守正以自禁也。夫以正雅之聲，動感正意，故善心勝，邪惡禁；是以古之聖人君子，慎所以自感，因邪禁之適，故近之閒居，則爲從容以致思焉，如有所窮困，其道閉塞，不得施行，及有所通達而用事，則著之於琴，以杼其意，以示後人；其道行和樂而作者，命其曲曰暢，暢者，言其道之美暢，猶不敢自安，不驕不溢，好禮不以暢其意也；其遇閉塞，憂愁而作者，命其曲曰操，操者，言遇菑遭害，困厄窮迫，雖怨恨失意，猶守禮義，不懼不懾，樂道而不失其操者也。伯子牙方鼓琴，鍾子期聽之，而意在高山，子期曰：“善哉乎，巍巍若太山！”頃之間而意在流水，鍾子又曰：“善哉乎，湯湯若江、河！”子期死，伯牙破琴絶絃，終身不復鼓，以爲世無足爲音者也。今琴長四尺五寸，法四時五行也；七絃者，法七星也。
謹按：漢書：“孝武皇帝賽南越，禱祠太一后土，始用樂人侯調，依琴作坎坎之樂，言其坎坎應節奏也，侯以姓冠章耳。”或説：空侯取其空中。琴瑟皆空，何獨坎侯耶？斯論是也。詩云：“坎坎鼓我。”是其文也。
謹按：禮樂記：“筝五絃，筑身也。”今并、涼二州筝形如瑟，不知誰所改作也。或曰：秦蒙恬所造。
謹按：太史公記：“燕太子丹遣荆軻欲西刺秦王，與客送之易水，而設祖道，高漸離擊筑，荆軻和歌，爲濮上音，士皆垂髮涕泣，後爲羽聲，慷慨而索，瞋目，髮盡上指冠。荆軻入秦，事敗而死。漸離變名易姓，爲人庸保，匿作於宋子，久之，作苦，聞其家堂上客擊筑，伎癢不能毋出言，曰：‘彼有善不善。’從者告其主曰：‘彼庸乃知音，竊言是非。’家丈人作樂，召前使擊筑，一坐稱美，賜酒；而漸離念久畏約，毋窮已時，乃退，出裝匣中筑，與其善衣，更容貌而前，莫不驚愕，下與亢禮，以爲上客，使擊筑歌，無不涕泣而去者。宋子客傳之，聞於秦始皇，始皇召見，人有識者，乃高漸離；始皇惜其善擊筑，重殺之，乃矐其目，使擊筑，未嘗不稱善，稍益近之。漸離乃以鈆置筑木中，後進得近，舉筑撲始皇，不中，於是遂誅。”
謹按：易稱：“日󲕙之離，不鼓缶而歌。”詩云：“坎其擊缶，宛丘之道。”缶者，瓦器，所以盛漿，秦人鼓之以節歌。太史公記：“趙惠文王與秦昭王會於澠池，秦王飲，酒酣，曰：‘寡人竊聞趙王好音，請奏瑟。’趙王鼓瑟，秦御史前曰：‘某日，秦王與趙王會飲，令趙王鼓瑟。’藺相如前曰：‘竊聞秦王善爲秦聲，請奏缶以相樂。’秦王怒不許。於是相如進曰：‘五步之内，相如請得以頸血濺大王矣。’左右欲刃相如，張目叱之，皆靡。於是秦王不懌，爲一擊缶。相如顧召御史書曰：‘秦王爲趙王擊缶也。’”
謹按：樂記：“武帝時丘仲之所作也。笛者，滌也，所以蕩滌邪穢，納之於雅正也。”長二尺四寸，七孔。其後又有羌笛，馬融笛賦曰：“近世雙笛從羌起，羌人伐竹未及已，龍鳴水中不見己，截竹吹之音相似，剡其上孔通洞之，材以當檛便易持，京君明賢識音律，故本四孔加以一，君明所加孔後出，是謂商聲五音畢。”
易稱：“懸象著明，莫大乎日月。”然時有昏晦。詩美：“滔滔江、漢，南北之紀。”然時有壅滯。論語“固天縱之”，莫盛於聖，然時有困否。日月不失其體，故蔽而復明；江、漢不失其源，故窮而復通；聖人不失其德，故廢而復興。非唯聖人，俾爾亶厚，夫有恒者，亦允臻矣。是故君子厄窮而不閔，勞辱而不苟，樂天知命，無怨尤焉，故録先否後喜曰窮通也。
孔子困於陳、蔡之間，七日不嘗粒，藜羹不糝，而猶絃琴於室。顔回釋菜於户外，子路、子貢相與言曰：“夫子逐於魯，削迹於衛，拔樹於宋，今復見厄於此。殺夫子者無罪，籍夫子者不禁；夫子絃歌鼓儛，未嘗絶音。蓋君子之無恥也若此乎？”顔淵無以對，以告孔子。孔子恬然推琴，喟然而嘆曰：“由與賜小人也，召，吾語之。”子路與子貢入，子路曰：“如此可謂窮矣。”夫子曰：“由，是何言也？君子通於道之謂通，窮於道之謂窮。今丘抱仁義之道，以遭亂世之患，其何窮之爲？故内省而不疚於道，臨難而不失其德。大寒既至，霜雪既降，吾是以知松栢之茂也。昔者桓公得之莒，晉文公得之曹，越得之會稽，陳、蔡之厄，於丘其幸乎！”自衛反魯，删詩、書，定禮、樂，制春秋之義，著素王之法，復相定公，會于夾谷，昭舊以正其禮，抗辭以拒其侮，齊人謝過，來歸鄆、讙、龜陰之田焉。
孟軻受業於子思，既通，游於諸侯，所言皆以爲迂遠而闊於事情，然終不屈道趣舍，枉尺以直尋。嘗仕於齊，位至卿，後不能用。孟子去齊，尹士曰：“不識王之不可以爲湯、武，則是不明也；識其不可，然且至，則是干禄也；千里而見王，不遇故去，三宿而後出畫，是何濡滯也？”軻曰：“夫尹士烏知予哉！千里而見王，是予所欲也，不遇故去，豈予所欲哉？予不得已也。予三宿而出畫，於予心猶以爲速，王庶幾改諸，王如改之，則必反予。夫出畫而王不予追也，予然後浩然有歸志。”魯平公駕，將見孟子，嬖人臧倉謂曰：‘何哉？君所謂輕身以先於匹夫者，以爲賢乎？’樂正子曰：“克告於君，君將爲來見也，嬖人有臧倉者沮君，君是以不果。”曰：“行或使之，止或尼之，行止非人之所能也，吾不遇於魯侯，天也，臧氏之子，焉能使予不遇哉！”又絶糧於鄒、薛，困殆甚，退與萬章之徒，序詩、書、仲尼之意，作書中、外十一篇，以爲：“聖王不作，諸侯恣行，處士横議，楊朱、墨翟之言，盈於天下，天下之言，不歸楊則歸墨，楊氏爲我，是無君也，墨氏兼愛，是無父也，無父無君，是禽獸也。楊、墨之道不息，孔子之道不著，是邪説誣民，充塞仁義也，仁義充塞，則率獸食人，人將相食也；吾爲此懼，閑先王之道，距楊、墨，放淫辭，正人心，熄邪説，以承三聖者。予豈好辯哉？予不得已也。”梁惠王復聘請之，以爲上卿。
孫況齊威、宣王之時，聚天下賢士於稷下，尊寵之，若鄒衍、田駢、淳于髠之屬甚衆，號曰列大夫，皆世所稱，咸作書刺世。是時，孫卿有秀才，年十五，始來遊學。諸子之事，皆以爲非先王之法也。孫卿善爲詩、禮、易、春秋，至襄王時，而孫卿最爲老師，齊尚循列大夫之缺，而孫卿三爲祭酒焉。齊人或讒孫卿，乃適楚，楚相春申君以爲蘭陵令，人或謂春申君：“湯以七十里，文王以百里，孫卿賢者也，今與之百里地，楚其危乎！”春申君謝之，孫卿去之，游趙，應聘於秦。是時，七國交争，尚於權詐；而孫卿守禮義，貴術籍，雖見窮擯，而猶不黜其志，作書數十篇，疾濁世之政，國亂君危相屬，不遵大道，而營乎巫祝，信禨祥，蘇秦、張儀以邪道説諸侯，以大貴顯，隨而笑之曰：“夫不以其道進者，必不以其道亡。”又小五伯，以爲仲尼之門，羞稱其功。後客或謂春申君曰：“伊尹去夏入殷，殷王而夏衰；管仲去魯入齊，魯弱而齊彊。故賢者所在，君尊國安；今孫況天下賢人，所去之國，其不安乎？”春申君使請孫況，況遺春申君書，刺楚國，因爲歌賦，以遺春申君；春申君恨，復固謝孫卿，因不得已，乃行，復爲蘭陵令焉。
虞卿，游説之士也，一見趙孝成王，賜黄金百鎰，白璧一雙，再見拜爲上卿，故號爲虞卿。其後，范雎之仇魏齊亡過平原君，於是秦昭王請平原君，願爲布衣之交，與飲數日，請曰：“周文王得吕尚而以爲太公，齊桓公得管夷吾而以爲仲父，今范君亦寡人之叔父也。范君之仇，在君之家，願使人取其頭；不然，吾不出君於關。”平原君曰：“貴而交者爲賤也，富而友者爲貧也。夫魏齊者，勝之交也，在固不出，況今又不在臣所乎？”昭王乃遺趙王書曰：“范君之仇魏齊在平原君家，王使人疾持其頭來；不然，吾舉兵而伐趙，又不出王之弟於關。”趙孝成王乃發卒圍平原君家，急，魏齊夜亡，出見趙相虞卿，虞卿度王終不可説，乃解其印，與魏齊閒行；念諸侯莫可以赴急者，乃復走大梁，欲因信陵以至楚。而信陵君聞之，畏秦，猶與，未肯見，曰：‘虞卿何如人哉？’時侯嬴在傍，曰：“人固未易知，知人亦未易也。夫虞卿一見趙王，賜白璧一雙，黄金百斤，再見拜爲上卿，三見卒受相印，封萬户侯。當是之時，天下争知之。夫魏齊窮困，過虞卿，虞卿不敢重爵禄之尊，解相印，捐萬户侯，而閒行以急士窮，而歸公子，公子曰何如人，知人固未易也。”信陵君大慙，駕如野迎之。魏齊聞信陵君之初重見之，大怒而自刎。趙王聞之，卒取其頭與秦；秦乃遣平原君。虞卿遂留於魏。魏、趙畏秦，莫復用。困而不得意，乃著書八篇，號虞氏春秋焉。
孟嘗君逐於齊，見反，譚子迎於澅曰：“君怨於齊大夫乎？”孟嘗君曰：“有。”譚子曰：“如意則殺之乎？夫富貴則人争歸之，貧賤則人争去之，此物之必至，而理之固然也，願君勿怨。請以市論：朝而盈焉，夕而虚焉，非朝愛之而夕憎之也，求在故往，亡故去。”孟嘗君曰：“謹受命。”於是削所怨者名而已。
韓信常從南昌亭長食，數月，亭長妻患之，乃晨早食，食時，信往，不爲具食。信亦知意，遂絶去，釣城下，有一漂母見信飢，飯之，竟漂數十日。信曰：“吾必重報母。”母怒曰：“大丈夫不能自食，吾哀王孫耳，豈望報乎！”淮陰少年有侮信者，曰：“君雖姣麗，好帶長劍，怯耳，能死，刺我，不能，則出我跨下。”於是信熟視之，俛出跨下，匍匐；一市人皆笑，以爲信怯。後佐命大漢，功冠天下，封爲楚王；賜所食母千金，及亭長與百錢，曰：“公，小人也，爲德不竟。”召辱信之少年，以爲中尉，告諸侯將相曰：“此人壯士也，方辱我時，豈不能殺之，殺之無名，故忍至於此也。”
韓安國爲梁中大夫，坐法抵罪，蒙獄吏田甲辱安國，安國曰：“死灰獨不復燃乎？”田甲曰：“燃則溺之。”居無幾，梁内史缺，孝景皇帝遣使者卽拜安國爲内史，起徒中爲二千石。田甲亡。安國曰：“甲不就官，我滅乃宗。”甲肉袒謝。安國笑曰：“公等可與治乎！”卒善遇之。
李廣去雲中太守，屏居藍田南山中，射獵，嘗夜從一騎出飲田間，還，霸陵尉呵止廣，廣騎曰：“故李將軍。”尉曰：“今將軍尚不得夜行，何故也？”宿亭下。居無何，匈奴入遼西，大爲邊害，於是孝武皇帝乃召廣爲北平太守，廣請霸陵尉與俱，至軍斬之，上書謝罪。上報曰：“將軍者，國之爪牙也。司馬法曰：‘登車不式，遭喪不服。’振旅撫師，以征不服，率三軍之心，同戰士之力，故怒形則千里竦，威振則萬物伏，是以名聲暴於夷、貊，威稜憺乎鄰國。夫報忿除害，捐殘去殺，朕之所圖於將軍也；若乃免冠徒跣，稽顙請罪，豈稱朕之指哉！”
太尉沛國劉矩叔方，爲尚書令，失將軍梁冀意，遷常山相，去官。冀妻兄孫禮爲沛相，矩不敢還鄉里，訪友人彭城環玉都；玉都素敬重矩，欲得其意，喜於見歸，爲除處所，意氣周密。人有請玉都者：“禍至無日，何宜爲其主乎？”玉都因事遠出，家人不復占問，暑則鬱蒸，寒則凛凍，且飢且渴，如此一年。矩素直亮，衆談同愁。冀亦舉寤，轉薄爲厚，上補從事中郎，復爲尚書令，五卿三公，爲國光鎮。玉都慙悔自絶。
司徒中山祝恬字伯休，公車徵，道得温病，過友人鄴令謝著，著距不通，因載病去。至汲，積六七日，止客舍中，諸生曰：“今君所苦沈結，困無醫師，聞汲令好事，欲往語之。”恬曰：“謝著，我舊友也，尚不相見視，汲令初不相知，語之何益？死生命也，醫藥曷爲？諸生事急，坐相守吉凶，莫見收舉，便至寺門口白。時令汝南應融義高，聞之驚愕，卽嚴便出，徑詣牀蓐，手抆摸，對之垂涕，曰：“伯休不世英才，當爲國家幹輔。人何有生相知者，默止客舍，不爲人所知，邂逅不自貞哉？家上有尊老，下有弱小，願相隨俱入解傳。”伯休辭讓，融遂不聽，歸取衣車，厚其薦蓐，躬自御之，手爲丸藥，口嘗饘粥，身自分熱，三四日間，加甚劣極，便制衣棺器送終之具。後稍加損，又謂伯休：“吉凶不諱，憂怖交心，間粗作備具。”相對悲喜，宿止傳中。數十日，伯休彊健，入舍後，室家酣宴，乃别。伯休到拜侍中尚書僕射令、豫章太守、大將軍從事中郎。義高爲廬江太守。八年，遭母喪，停柩官舍，章百餘上，得聽行服，未闋，而恬拜司隸，薦融自代，歷典五郡，名冠遠近。著去鄴，淺薄流聞，不爲公府所取。
余向讀周易八論第一篇引易緯乾鑿度云：“易一名而含三義，所謂易也、變易也、不易也。”鄭康成依此義作易贊及易論，謂：“易簡，一也；變易，二也；不易，三也。”竊疑“易簡”之“易”讀以豉切，“變易”、“不易”俱音“亦”，音不同則義亦異，何以合而爲一？繼而知古人之於字訓，竝不因音讀之異而截然區别也。爾雅釋詁：“台、朕、賚、畀、卜、陽，予也。”若以後人所見，如鄭漁仲，便欲以台、朕、陽爲予我之予，羊如切；賚、畀、卜爲賜予之予，羊汝切。而古人則不分也。又讀廣雅釋詁：“遂、畺、畍、㽘、畢、𣨛、𣧩，竟也。”若依後來讀法，則遂、畺、畍、㽘爲疆竟之竟，居影切；畢、𣧩、𣨛爲終竟之竟，居慶切，亦不當通爲一條矣。未别四聲以前，古人爲詩亦無平側之分，往往互用，義或與音不諧。後人往往疑爲假借，而不知字義之本不隨音而變也，何假借之有？聊書其略，以俟博學者攷焉。
歸妹彖王弼注：“兑爲少陰，震爲長陽。少陰而承長陽，悦以動，歸妹之象也。”其彖傳文云：“无攸利，柔乘剛也。”因有謂王注亦當作“乘”者。永懷堂、汲古閣兩本注皆作“乘”字，此非也。以卦體而論，兑在震之下，自當爲“承”；以爻言，則三五皆陰，乃居二四之陽之上，故謂之“乘”。注與傳文各有所指，此其所以異也。
宋書百官志：“虎賁舊作虎奔，言如虎之奔走也。”今案周官：“虎賁氏掌先後王而趨。”“旅賁氏掌執戈盾，夾王車而趨。”“凡祭祀、會同、賓客，則服而趨。”“軍旅，則介而趨。”皆以“趨”爲言者，以“賁”即“奔”也，古字本通用。詩邶風：“鶉之奔奔。”襄廿七年左氏傳、禮記表記俱作“賁賁”。高誘注吕氏春秋壹行篇云：“賁，色不純也。”亦引此句作“賁賁”。宋志乃以爲“王莽輔政，以古有勇士孟賁，故以奔爲賁”。此説殊不然。鄭康成注禮記樂記“虎賁之士説劔”云：“賁，憤怒也。”書牧誓僞孔傳云：“勇士之稱，若虎賁獸，言其猛也。”竝無取古人名之説。沈約之説殊無典據。或言“奔”字形同“莽”，故避其名。此又不然。“奔”古字作“犇”，“莽”字上下皆“艸”，中乃“犬”字，與“󱂥”字形近，莽又不改，何也？虎之色斑，奔必以怒，義未嘗不相貫也。
詩小雅：“無將大車，祇自塵兮。無思百憂，祇自疧兮。”宋劉彝以爲“疧”當作“𤵤”，病也。唐人避太宗諱“民”字，凡字从“民”者，皆省而爲“氏”。張參五經文字“󶀸”字下云：“緣廟諱偏旁準式，省從氏。凡汦、昏之類，皆从氏。”又“󱦔”字下云：“莫巾反。禮記作琘。”是其例也。顧亭林、李安溪皆以其説爲然，謂後人又於“氏”字下添一畫，讀“疧”爲“氐”，誤之甚矣。文弨考説文有“疧”字，云：“病也，从𤕬，氏聲。”竝無“𤵤”字。又“昏”字云：“日冥也。从日、氐省聲。氐者，下也。一曰民聲。”二徐本皆同。徐鍇於“昏”字云：“會意。”元黄公紹韻會於“疧”字但云：“一作疷。”竝不言本作“𤵤”。余以爲“氏”字古亦必與“民”音相近。觀今真、文韻中之字，多有與支、微、齊通讀者，如“寅”亦可讀“移”；“純”亦可讀“緇”；“辰”亦可讀“祁”，詩吉日“其祁孔有”，鄭云“祁當作麎”，史記正義敘諡法“治典不殺曰祁”，獨斷“祁一作震”；“賁”亦可讀“祕”；“芹”亦可通“蘄”；“垠”亦可通“沂”。此類甚多。故知“疧”亦本與“民”聲相近，非本作“𤵤”而避諱改“疧”也。至“昏”字，漢以來往往作“昬”，凡偏旁之从“昬”者，即説文中亦尚多有。元戴侗云：“唐本説文昏从民省。”此語殊誤。“昏”省去“氏”下一筆耳。凡字兩合者可省，“民”止一字，何由省之？但舊唐書高宗紀顯慶二年十二月改“昬”、“葉”字，則“昬”字之改，似有明文。然六朝至唐書法不從正體者多，今金石所遺，譌謬不一而足，故“昏”字人閒多有從“民”者。今从“氏”，正是復説文之舊，而在唐人，則以爲改，亦不足異。詩大雅桑柔“多我覯痻”，音“民”，此“疧”字亦當讀爲“民”，亦可云從“痻”省。自後人音爲其支，或音巨禮，乃後人失其讀之誤。遂至今疑其與“塵”不協，欲改“氏”爲“民”而始得聲，殊不知不改未嘗不得聲也。
詩大明“俔天之妹”，韓詩“俔”作“磬”，釋文云“譬也”，毛傳即以“磬”釋“俔”，則“俔”、“磬”義同。説文：“俔，譬喻也，一曰聞見也。”竊謂“俔”從人從見，則見字義長，猶所謂見若神人也。譬喻之意，亦在其中，未必即以“磬”爲“譬”。韓非子外儲説上云：“犬馬人所知也，旦暮罄於前；鬼神無形者，不罄於前。”古“罄”、“磬”同一字，以韓非之説證之，則“俔”可訓爲見，“磬”未嘗不訓見。在毛公當日，“磬”之義人所共曉，故即以“磬”解“俔”耳。
玉藻：“君賜車馬，乘以拜；賜衣服，服以拜。賜，君未有命，弗敢即乘服也。”鄭注下二句云：“君未有命，謂卿大夫受賜於天子者，歸必致於其君，君有命乃服之。”至應氏鏞之説，則通上文爲一條解之，謂：“車馬衣服，皆視爵命之等以爲賜，雖所當得，然亦必致辭，待君再命之而後乘服以拜。”此説於正文殊爲不順。經所云車馬衣服，未必定是命車命服；即云命車命服，當進爵之時，可以辭讓，既受爵矣，則車服之來，正與仕者之禄無異；既乘服以拜矣，又云君未有命，弗敢乘服，待君再命，然後乘服以拜，此於經文甚爲傎錯矣。王氏圻則又顯駁康成之注，謂：“必待君命，自是人臣敬慎之禮。若依注作諸侯之卿大夫爲使臣説，則其方受天子賜時，已乘服拜賜而歸，又獻於其君，待君命之而後乘服，是二天子矣。此説難通。”蓋王氏以後世所見妄疑古禮之未必然，不知當封建時，天子雖爲天下共主，而諸侯之在其國，亦得獨伸其尊。況受賜於天子，歸而致於其君，本自有確證乎！左傳昭四年，杜洩以路葬叔孫穆子，其言曰：“夫子受命於朝而聘于王，王思舊勳而賜之路，復命而致之君。君不敢逆王命而復賜之，使三官書之。”鄭氏之注明有左證如此，柰何不考而妄譏之？且叔孫雖得君命，生前固未乘路也，此尤謙慎之至，不但如應氏所云。葢君之尊得伸於國，即父之尊亦得伸於家。如叔孫穆子之子仲與公御萊書觀於公，公與之環，使豎牛入示叔孫。入，不示；出，命佩之。叔孫不察，而遂逐之，亦怒其不由父命也。君賜必請之於父，王賜可不請之於君乎？又案尚書大傳：“古者必有命民，民能敬長憐孤，取舍好讓，舉事力者。命于其君，然後得乘飾車，衣文錦。未有命者，不得衣，不得乘。”如大傳所言，但命之即得自爲，不必賜也。然則卿大夫之命車命服，亦豈必盡出君賜乎？故知此所云車馬衣服，不指命車命服而言。孔子將適周，南宫敬叔言於魯君，魯君賜以車一乘、馬二匹，事見家語。此豈可謂之命車乎？
射義：“卿大夫、士之射也，必先行鄉飲酒之禮。”案凡賓賢能，詢衆庶，皆鄉大夫、州長、黨正之事，鄉中之卿大夫、士亦與焉，非卿大夫自爲射而行鄉飲酒之禮也。孔子射於矍相之圃，必在爲中都宰時，故有選賢誓衆之禮。鄭注周禮鄉大夫職“以鄉射之禮五物詢衆庶”，即引此矍相之事爲説。鄉飲酒之義云：“鄉人、士、君子尊於房户之閒，賓主共之也。”鄭注：“鄉人，鄉大夫也。士，州長、黨正也。君子，謂卿大夫、士也。”今此説射禮，豈有反置鄉大夫而但説卿大夫之禮？但各本俱作“卿大夫”，究疑是傳寫之譌。射義正義中引此正作“鄉”，可以取正。若是卿大夫，燕射何必先行鄉飲酒之禮？
冠義：“奠摯於君，遂以摯見於鄉大夫、鄉先生。”釋文：“鄉大夫、鄉先生竝音香。”石經儀禮冠禮亦皆作“鄉”。敖氏云：“鄉大夫，鄉之異爵者，或曰主治一鄉者。”歷觀前人之説，未有疑鄉大夫之“鄉”爲誤者。高郵劉端臨謂：“冠禮、冠義皆當作卿大夫，此謂見爲卿大夫者；鄉先生謂已爲卿大夫而致仕者。見君之次，徧見卿大夫。如晉語趙文子冠徧見六卿是也。鄭解鄉先生爲卿大夫致仕者，葢蒙上爲釋。賈疏云：‘先生亦有士，鄭不言者，經云卿大夫不言士，故先生亦略不言。’據此，知賈所見儀禮本作卿大夫也。孔疏云：‘見於卿大夫，謂在朝之卿大夫也。’是孔所見禮記本亦作卿大夫。孔以在朝對致仕者，文義甚明。而今本正義亦竝改作鄉，并不誤者亦誤矣。”劉名台拱，今爲丹徒校官，攷訂禮經致爲精細，余常就以取正焉。
周禮醢人：饋食之豆，其實有脾析。鄭司農云：“脾析，牛百葉也。”疏云：“此無正文可破，故後鄭從之。”此言非也。廣雅：“百葉謂之膍胵。”説文：“膍，牛百葉也。”蓋“脾”之與“膍”，音義皆同。析者解析，正合百葉之義。“析”與“斯”、“賜”音皆通轉，故脾析即膍胵，此謂牛之脾胃耳。廣雅又云：“胃，謂之胘。”説文亦以爲牛百葉。徐鍇繫傳云：“牛肚也。其鳥之胃亦得謂之胵。”然則司農所詁，正自不當破也。廣雅二語亦互文。
禮記鄉飲酒義云：“卒觶，致實於西階上。”案致實即是卒觶，其所以别異之故，正義明言之云：“既云卒觶，論其將欲卒觶之時”；“致實，論其盡酒之體”。此二言極分明，乃上釋卒觶處，各本皆有誤字。本當云：“卒觶，主人酬賓，賓立以卒觶也。”宋本作“賓卒立以立觶也”，汲古閣本作“賓卒立以據觶也”，皆譌。今本於“主人酬賓”下改爲“主人先飲卒觶也”，更大誤矣。此一節自祭薦、祭酒、嚌肺、啐酒并此卒觶、致實，皆指賓言，未嘗及主人。主人酬賓之觶，奠而不飲。此西階上卒觶，是主人獻賓之時，賓飲卒爵也。又注中“酒爲觴實”，足利古本“觴”作“觶”，今當依以改正。正義中“觴”字亦當并改。
顧氏炎武以大司馬即司馬子魚，固爲堅辭以諫。今觀其諫辭，亦甚寬緩不迫，何堅辭之有？惠氏棟案：“晉語云：‘晉公子重耳過宋，與司馬公孫固相善。’韋昭曰：‘固，宋莊公之孫大司馬固也。’公子過宋，適當襄公之時。杜預注左傳亦同韋説，皆據世本而言。稱大司馬，所以别下司馬也。”文弨案，左傳大司馬之官，在宋亦不多見，惠氏謂固即公孫固，是也；謂下司馬乃子魚，非也。司馬即大司馬固，文承上省一大字耳。考韓非外儲説左上説此事云：“右司馬購强趨而諫。”購强似即固之字，其義正相合。云右司馬，似當行師之際所别置者耳，其非子魚更明甚。子魚乃公子目夷，未嘗名固。史記宋世家以前後皆子魚之言。史公紀事多疎略，未足取以爲左證也。
左傳襄卅一年傳，子産相鄭伯如晉，晉侯未之見，子産盡壞其館之垣而納車馬焉。士文伯讓之，有“敝邑爲盟主，繕完葺牆，以待賓客”語。李涪刊誤謂繕完葺三字於文爲繁，當是“繕宇葺牆”，以書之“峻宇雕牆”爲比。近金壇段若膺謂：“古文無閒字，不應忽及於宇，完當本是󱈷字。󱈷，周垣也；牆，垣蔽也。因其所壞者垣，故文伯之語亦不旁及。説文院爲寏之重文，左氏古文本作󱈷字，或因轉寫遺脱𨸏旁，或字從省，即以完爲󱈷，刊誤之説非是。”段名玉裁，曾任貴州玉屏、四川巫山兩縣知縣，精小學，著有説文解字讀。
昭廿年左氏傳：“若琴瑟之專一。”釋文云：“董遇本作摶，音同。”案史記秦始皇本紀“摶心揖志”，索隱云“摶，古專字”，引左傳“如琴瑟之摶一”以證之，正用董遇本也。易繫辭上傳“其靜也專”，釋文云：“陸作摶。”史記田完世家“韓馮因摶三國之兵”，徐廣：“音專。專猶并合制領之謂也。”山陽吴氏玉搢云：“管子内業篇‘一意摶心’，亦‘專心’也。又漢書蕭何傳‘上以此剸屬任何關中事’，師古曰：‘剸讀與專同。’荀子榮辱篇‘信而不見敬者，好剸行也’，‘剸’亦同‘專’。又樊噲傳‘高后時用事顓權’，師古曰：‘顓與專同’。是‘專’又可作‘剸’、‘顓’。”嘉定錢詹事曉徵以説文“嫥，壹也”作“嫥”爲正。然“摶”字从“專”，古人通用亦多矣。錢名大昕，其學識近今罕有及者。
左氏昭十七年傳：“天子失官學在四夷。”石經作“天子失官，官學在四夷”。案家語王肅注亦云：“夫子稱官學在四夷。”蓋天子失官，則官多廢，故無有能舉先代之典者。所謂官學，猶今言通經者爲經學，通史者爲史學，指專門而言。若鄭公孫揮之能辯族姓、班位，晉蔡墨之能言五官，其斯謂之官學與？
贈行以策，其爲鞭策無疑。其言曰：“子無謂秦無人，吾謀適不用也。”示以知其情。傅氏謂“蓋朝曾言於秦伯，請留之”，亦未見其必然。要之，朝固未嘗與晉合謀明甚。乃韓非説難云：“繞朝之言當矣。其爲聖人於晉，而爲戮於秦也。”元何犿作注，遂實之云：“後秦竟以言戮之。”此事未見出何書，豈非憑空傅會乎？士會使魏，秦伯實遣之。朝縱不請留，亦斷不爲之畫去計，秦伯胡爲而戮之？失一賢臣，又戮一智士，有以知秦之必不爲也。
公羊經僖十有六年：“春王正月戊申朔，霣石于宋五。提月，六鷁退飛，過宋都。”傳云：“提月者何？僅逮是月也。”何休注：“提，月邊也。魯人語也。在正月之幾盡，故曰劣及是月也。”在陸德明時所見本固有以“提月”改作“是月”，故釋文先云：“是月，如字。或一音徒兮反。”陸氏不詳審傳文及邵公之注，明是爲“提”字，作詁訓若作“是月”，何勞如此費辭乎！初學記“晦日”條引此正作“提月”。陸佃注鶡冠子王鈇篇“家里用提”云“提，零日也”，亦引公羊爲證。
公羊莊二十八年傳：“春秋伐者爲客。”何休曰：“伐人者爲客，讀伐，長言之，齊人語也。”“伐者爲主。”何休曰：“見伐者爲主，讀伐，短言之，齊人語也。”蓋同一字而讀法有異。高誘注戰國策、吕氏春秋、淮南子諸書，亦有所謂急氣、緩氣、閉口、籠口之異讀。劉熙釋名於“天”有以舌腹言者，有以舌頭言者；於“風”有以横口合脣言者，有以踧口開脣推氣言之者，各方不同。漢書王子侯表“襄嚵侯建”，晉灼曰：“音内言嚵説。”又“猇節侯起”，灼亦云：“内言鴞。”“内言”亦是讀法。明人刻監本疑“内言”是詩巧言，遂改“説”字爲“菟”，以附會之。毛本尚作“嚵説”，蓋即虞書之“讒説”，毛本是也。古人謂一卷之書，必立之師。童子入小學，師爲之辨聲音，審文字，離句讀，皆必以口相傳授，而後終身不至於譌謬。今世亦無此師，閒有偶及此者，反笑以爲迂矣。
爾雅釋器“糝謂之涔”，郭璞本“糝”作“槮”。釋文云：“爾雅舊文并詩傳竝米旁作，小爾雅木旁作，其文云：‘魚之所息謂之橬。橬，槮也，積柴水中而魚舍焉。’郭因改米從木。”文弨案，太平御覽八百三十四引爾雅尚從“米”旁作，并引犍爲舍人曰：“以米投水中養魚爲涔也。”則“糝”之義益明。今毛詩正義、爾雅釋文及疏皆不載犍爲舍人語。
明顧端文憲成劄記有云：“予頃讀孔子與子路、子貢評管仲二條，殊可疑，因語予弟季時。季時曰：‘此恐是齊人張大之辭，而託於孔子耳。或齊論語竄入魯論語中，未可知也。謂出自孔子，似乎不然。’予曰：‘弟此意見得極直截。’”近袁子才亦同此見，謂：“齊人最尊管仲，此必齊之弟子記之。其上章云‘齊桓公正而不譎’，下章云‘陳成子弑簡公’，非齊論而何？”文弨案，孔子之門，五尺童子羞稱五伯。齊人在聖門者，若子羔、季次諸人，見地特高，亦不應有此。班固謂：“仲尼没而微言絶，七十子喪而大義乖。”論語蓋門人所記，乃弟子之弟子也，故往往附載其師之説。荀卿、吴起之儔，亦出其中。流愈遠而失真，故有此雜而不純之論。即有以自經溝瀆爲不指召忽言者，亦曲爲之解耳。就使不指召忽，語氣亦覺抑揚太過，與聖人平日辭氣迥然不同。孟子學孔子者也，而曰“仲尼之徒無道桓、文之事者”，“管仲，曾西之所不爲”。豈有聖人許之而孟子顧貶之若是甚哉！有以知孔子之必無是語矣。袁名枚，錢塘人，由庶吉士改知縣，三十二而致仕。今居江寧，即舊治所云。
逸周書克殷解：“毛叔鄭奉明水。”今俗本作“毛伯”，譌。宋、元本皆作“毛叔”，與史記同。有謂毛叔名聃，見左傳定四年杜注，此毛伯鄭當别一人。余案漢書古今人表“毛叔鄭”下本注云“文王子”，又大紀云“武王封庶弟鄭於毛”。若以爵稱伯，則衛叔何以不稱衛侯？杜殆以左傳“毛聃”連文而致誤也。陸氏左傳附注云：“聃季是毛叔弟，何緣取兄名爲封國之號？斯必不然。”又陶淵明四八目作“毛叔圉”，不見於他書，亦未足爲據。書顧命有毛公，以諸侯入爲三公者，未知即毛叔鄭否？
尚書大傳越裳以三象重九譯而獻白雉，其使請曰：“吾受命吾國之黄耇曰：‘久矣，天之無别風淮雨，意者中國有聖人乎？’”鄭康成注：“淮，暴雨之名也。”自後諸書所引皆作“烈風淫雨”，若説苑辯物篇、書舜典正義、詩蓼蕭、臣工及周頌譜正義所引皆無有作“别風淮雨”者。劉彦和雕龍練字篇有云：“尚書大傳有‘别風淮雨’，帝王世紀云‘列風淫雨’。‘别’‘列’、‘淮’‘淫’，字似潛移。‘淫’‘列’義當而不奇，‘淮’‘别’理乖而新異。傅毅制誄，已用‘淮雨’；元長作序，亦用‘别風’。”案古文苑載傅毅作北海靖王興誄云：“白日幽光，淮雨杳冥。”但其文不全，今雕龍誄碑篇所載爲後人易以“氛霧杳冥”矣。蔡中郎集中有太尉楊賜碑，云：“烈風淮雨，不易其趣。”今俗閒本“淮雨”改作“雖變”，余所見者宋本也。安知“烈風”不亦出後人所改乎？元長序無攷，唯陸士龍九愍有“思振袂於别風”之語。於彦和所舉之外，又得此二證。
列子湯問篇：“越之東有輒沐之國，其長子生則鮮而食之。”殷敬順釋文引杜預注左傳：“不以壽死曰鮮。”案此説非是。不以壽死謂夭死或他故死耳，列子之所云“鮮”，則當以解剥爲義。墨子魯問篇作“鮮而食之”，與列子同；其節葬篇作“解而食之”，明“鮮”、“解”一也。禮記月令“季夏行春令，則穀實鮮落”，吕氏春秋作“解落”，亦其證。
韓非八説篇云：“古者寡事而備簡，樸陋而不盡，故有珧銚而椎車者。”注以珧爲蜃。銚，摩田器也。上古摩蜃而耨。椎車即椎輪也。下云：“然則行揖讓、高慈惠而道仁厚，皆椎政也。”“故智者不乘椎車，聖人不行椎政。”蓋“椎政”即因椎輪爲説，用相比況。今本皆譌爲“推政”，“推政”當作何解乎？
韓非説難云：“大忠無所拂悟。”今本史記乃以下句“辭言無所擊排”之“辭”字與“悟”互易。案非。本書作“大意無所拂忤，辭言無所擊摩”。“悟”古與“忤”通用。吕氏春秋蕩兵篇“百姓之以悟相侵也立見”，亦是以“悟”爲“忤”。索隱、正義所見本尚是“拂悟”，索隱解云“不拂啎於君”，正義云“拂悟當爲咈忤，古字假借耳”。不知後何以互譌。
篇即卷也。漢藝文志：“太史公百三十篇。”有謂其無卷數，裴駰爲集解，則分八十卷，隋志始以一篇爲一卷。此語殊不然。漢志易皆言篇，詩皆言卷，其餘一類之中或篇或卷不一，後每種各結之云凡若干家、若干篇，至末總結其數云：“大凡書六略三十八種，五百九十六家，萬三千二百六十九卷。”此非篇即爲卷乎！其數閒有不合者，此則傳寫之譌，而大致亦不甚相遠。若集解一書，本來亦如今所傳索隱單行，本必不全載史公之文，此自易之十翼、春秋三傳皆不連經，唐人五經正義所以標起訖者，以本不連經注故耳，不可以集解之卷數爲即裴氏之史記本也。
戰國秦策：“應侯謂昭王曰：‘亦聞恆思有神叢與？恆思有悍少年，請與叢博，曰：吾勝叢，叢藉我神三日。乃左手爲叢投，右手自爲投，勝叢，叢藉其神三日。’”今吴越之俗有所謂起傷者，亦類此。嘗見宋趙復齋名彦肅行狀云：“調秀州推官，犴多重囚。廉其故，蓋俗多淫祀，兇人欲甘心於仇怨，則挾酒食祭拜乞助，謂之起傷。”今此風不知尚有否？而其名猶傳於人閒，每見强梁肆暴者，輒目之曰起傷。又優人演目連變，必先攜雞酒至叢冢閒，殺雞瀝血而飲之，借鬼神附其身以爲助，亦名曰起傷。演畢，仍向元來處解之。案禮記郊特牲“鄉人禓”，鄭注：“禓，强鬼。”又周禮春官司巫“凡喪事，掌巫降之禮”，注：“巫，下神之禮。今世或死既斂，就巫下𥛙。”“𥛙”與“禓”，釋文皆音“傷”，則“起傷”當從“示”爲正。“禓”本亦作“𥛙”，見司巫疏。古家鬼、强鬼皆名𥛙，今則專指强鬼耳。
吕氏春秋本生篇：“出則以車，入則以輦，務以自佚，命之曰招蹷之機。”高誘注：“招，至也。蹷機，門内之位也。乘輦於宫中，遊翔至於蹷機，故曰務以自佚也。詩云‘不遠伊爾，薄送我畿’，此不過蹷之謂。”案此段文有譌誤，黄氏日抄遂以高注爲謬。攷李善注文選七發引“招”字作“佁”，高誘曰“佁，至也”，“佁”字是。餘亦同今本。段若膺謂：“注首‘蹷機’當爲‘機橜’，葢以‘橜’訓‘機’也；至於‘蹷機’，謂‘至機而蹷也’；下‘不過蹷’，亦當爲‘橜’字。説文：‘橜，門梱也’，‘梱，門橜也’。荀子大略篇‘和之璧，井里之厥也’，晏子春秋雜上第五作‘井里之困也’。‘厥’即‘橜’字之省，‘困’即‘梱’字之省。蓋門梱有以石爲之者，故晏、荀皆云然。而‘機’與‘畿’音義竝同，詩毛傳云：‘畿，門内也。’説苑政理篇：‘修近理内，政橛機之禮，壹妃匹之際。’蔡邕集有司徒袁公夫人馬氏靈表，云：‘不出其機，化導宣暢。’則‘厥’、‘機’皆爲梱閾之内明矣。‘橛’亦有可通‘蹷’者，如説苑建本篇：‘樹本淺，根垓不深，未必橛也。飄風起，暴雨至，拔必先矣。’又如莊、列之所言‘橜株枸’者，殆亦同‘蹷’，故二字易譌也。”
吕氏春秋尊師篇：“織葩屨，結罝網，捆蒲葦。”案“葩”是華蘤之名，不可爲屨，此必“萉”字之譌。説文：“萉，枲實也，或作𪎰。”蓋麻枲可以爲屨，後人所謂麻鞵是也。又案晏子問下篇有“治唐園，考菲履”之語，此上文亦云“治唐圃”，文正相類。“萉”與“菲”音亦相近，故疑當爲“萉”字無疑。
漢書王吉傳：子駿“妻死，因不復娶。或問之，駿曰：‘德非曾參，子非華、元，亦何敢娶？’”師古注引如淳曰：“華與元，曾參之二子也。韓詩外傳曰：‘曾參喪妻不更娶，人問其故，曾子曰：以華、元善人也。’一曰曾參之子字華元。”師古以二子爲是。案大戴禮曾子疾病篇云“曾元抑首，曾華抱足”，盧辯注“元、華，二子”，説苑敬慎篇亦同，“抑首”作“抱首”。顔從如淳前一説是也。禮記檀弓則稱：“曾子寢疾病，曾元、曾申坐於足。”申與華殆即一人。
宋史儀衛志“誕馬”下云“金爲鈌”，又“甲騎具裝”下云“金銅鈌，長短至膝”，是“鈌”爲馬飾明矣，然未詳其形制。此字見蔡中郎集故太尉橋公廟碑後黄鉞銘，云“馬不帶鈌，弓不受彄”，則其來遠矣。説文“鈌”但訓刺也，餘字書亦未有及馬飾者，當補之。
凡傳古人書，當一仍其舊，慎勿以私見改作。如蔡中郎集有宋天聖元年歐靜所輯本，雖未必盡合於隋唐之舊，然在今日，已爲最古，後日重刻，便可悉依舊式。或有當補者，可别附於後；當刊者，可著其説於篇下，斯得之矣。今乃移易其篇第，并於一篇之中，顛倒其次序，致有大失其意者。如歐本第一卷首篇乃故太尉橋公廟碑，以頌居首，云：“光光列考，伊漢元公。”此爲其孤作也，故稱“列考”，即“烈考”也。頌後“公諱某，字公祖”云云，至“文德銘於三鼎，武功勒於征鉞。官簿次第，事之實，書於碑陰，以昭光懿”，此是第二段。下云“橋氏之先，出自黄帝”云云，至“巍巍乎若德，允世之表儀也已”爲第三段。終焉即所謂碑陰也，其四銘即附此篇之後。自明張天如刻百三名家集，於蔡集以賦爲首，次以疏、表、書、論議、對問、設論、連珠、頌、贊、箴、銘，而後及於碑。此碑則以“橋氏之先”云云、“公諱某”云云連爲一段，於末妄增“銘曰”二字，然後以“光光烈考”提行，至“作憲萬邦”終焉，四銘則别入銘類，不繫此碑之後，則全與篇中所云不相應。篇中所云“書於碑陰”者，即“橋氏之先”一段文也。若倒在末，則所云“碑陰”又何所指乎？本朝康熙年閒，又有莘野劉嗣奇弟兄重刻蔡集，分爲六卷，碑在第五。此文全與張本同，但不加“銘曰”二字耳。中郎又有太尉橋公碑一篇，乃爲故吏司徒崔烈、廷尉吴整作者，劉本則移之於四銘之前，不知“文德銘於三鼎，武功勒於征鉞”之語自在前篇，今乃繫於後篇，不亦謬乎甚矣！人之好妄作也如此，爲能傳古書，則古人之面目反隱矣。
校易乾卦及坤卦，幷讀周易述周易折中易漢學及經義述聞通介堂經說諸書。惠氏之漢易，李氏之宋易，皆專門名家，國朝之魁碩也。惠氏並苞衆家，非張氏專守虞易者比。王氏力攻虞易，徐君詆之尤峻，然皆有卓見，足爲仲翔功臣。
校易坤卦及乾鑿度三葉，虞說多出乾鑿度，讀易者不可不讀此書也。
易夬󵸚陸夬夬，虞氏注󵸚說也，讀如夫子󵸚爾而笑之󵸚。張皋文周易虞氏義云，字當作󵸚，今作艸下見，傳寫誤耳。按張說是也。今李氏周易集解盧刻本周刻本、惠氏周易述本、丁氏周易鄭注訂正本、盧氏經典釋文本、阮氏注疏校勘記本皆作莧者誤也。說文󵸚，山羊細角者，从兔足，从苜，聲讀若丸，寬字從此。胡官切。蓋虞氏讀萈陸爲歡睦，而古或假萈爲歡，歡字呼官切，呼胡不過輕讀重讀之分。易釋文云，萈閑辯反，此以莧爲莧菜字，從馬鄭以莧陸爲商陸。宋衷以莧爲莧菜之說，其字从草下見。說文莧侯澗切。閑用類隔，侯用音和也。又云：三家音胡練反，此以莧爲萈字。三家者，王肅李軌徐邈，蓋皆同虞本，其字从苜下󵸛，胡練卽胡官，古無四聲之別也。又云：一本作莞，華版反，此卽莞萈同音通用，可與論語互證。論語釋文󵸚爾，󵸚華版反，本今作莞，皆足申虞氏之義。詩斯干釋文，莞音官；說文莞、艸也，可以作席，胡官切；是論語之萈莞皆假借字，本亦當作歡，歡爾猶左傳之驩焉，家語之懽然，蓋輕讀則爲歡，重讀則爲󵸚，󵸚爾者，壯其舒緩和說之貌。故集解曰小笑貌。史記孔子世家一曰孔子欣然笑曰，又曰孔子欣然而笑曰，皆對弟子之言，欣然卽󵸚爾也。易之作莧者古文，馬鄭皆傳費氏易，費氏本以古文字，號古文易王弼亦用費易，自江左以來，承用王易，故陸氏先用閑辯一音，以莧爲正文也。其作󵸚者，今文，蓋施孟相傳如是。虞傳孟易，故所據本作󵸚也。󵸜訓草，󵸚訓說，各是一家之言，虞義亦頗近迂曲。而論語本作󵸚爾，今作莞爾，無有从艸下見作莧爾者，此學者所當分別也。今陳氏論語古訓、翟氏四書考異、阮氏論語校勘記、黃氏論語後案諸書作莧，皆非。
易理幽深，往往百思不得。如歸妹六五，其君之袂，不如其娣之袂良。虞氏雖委曲取象，而袂字終不可通。竊謂君者，女君也。六五以陰而居尊位，爲女君之象。袂卽夬字，夬者，決也。娣謂二也，二居中而得五之應，其上祇一陰，可決而去之。五則本陰，又比於上之陰，欲決去之甚難。惟與娣同心相應，得二之助，則可有成，故曰月幾望吉。望者，日與月相對，五二同心以感君，則可冀君之相敬愛。聖人繫此爻者，爲后夫人警，不可恃帝妹之尊，而不禮娣姪，或生嫉妒也。唐高宗王皇后害蕭淑妃之寵，援武昭儀以敵之，遂罹奇禍，此厄於上六之陰也。故孔子象傳曰：帝乙歸妹，不如其娣之袂良也。不下解義，惟省其君之袂四字，知所謂君者，卽帝之妹，而義已明也。六五終在尊位，能與二相應，則不失其貴而可行，故曰其位在中，以貴行也。
以錢二百文於書舖買得茹三樵先生周易二閭記三卷。吾鄕茹氏之易，范氏之詩，皆不專家法，而說義通博，令人解頤。其源流所自，則近出毛西河，遠接季彭山，蓋越學之可名者也。三樵蘅洲兩先生，皆乾隆甲戌進士，是科經儒林立，得人最盛。顧多力宗漢學，主張許鄭，而先生當時聲華闇然，尠相稱引，而著述卓卓，皆能成一家言。范氏詩瀋及三家拾遺，幸得登四庫；茹氏易學凡六七種，竟以後出見遺，今鄕人亦鮮有知兩先生姓字者矣。前日從周乙齋舍人乞得范氏書，今復得茹氏此書，不禁狂喜。茹氏之易，舊時予俱有之，又有尙書未定稿及越諺釋諸書。范氏之詩，先得而早失。據府志本傳，范氏自二書外，尙有易說二卷，書義拾遺七卷，四書貫約十卷，夏小正輯注四卷，家語證僞十卷，韻學攷源二卷，今韻津五卷，史漢義法十卷，史記蒙拾三卷，廟制問答二卷，刑法表四卷，南中日札四卷，文集二十卷，皆未刻。
閱茹三樵周易二閭記。茹氏之易，以此種爲最佳。其詮象解義，多本漢詁，援據經史，疏證名通。惟假設荼閭𧅁閭二人問答之辭，自相駁難，蓋仿西河毛氏白鷺洲主客說詩之例。然時涉諧謔，近於小說；又往往泛引不根，或存兩可之詞，是其病也。
閱歸安葉聞沚布政易守，凡三十二卷。前有張侍郞師誠、潘文恭太傅兩序。佩蓀字丹穎，聞沚其別號也。乾隆十九年進士，官至湖南布政使，以事降知府，遂吿歸。子紹楏，號琴柯，乾隆五十八年進士，官至廣西巡撫。紹本字紉之，號筠潭，嘉慶六年進士，官至山西布政使，左遷鴻臚少卿。葉氏父子三人俱以文學政績，致位通顯，朱文正作墓志言之極詳，王述庵亦相稱重。至道光壬辰，筠潭始刻以行世。其書依經詮次，彖象各繫於卦爻之下，章解句釋。每卦之終，更標舉大義，參互衆說，以爲之證，而不及繫辭說卦諸傳。卷首又別爲總論一卷，抉全經之要旨，明諸卦之定位。其學兼綜象理，而盡去納甲卦氣爻辰卦變太極河洛之說；京費鄭荀虞王程朱，皆所不滿，而駁詰荀虞爲尤甚。于此經之學，頗爲樸實簡當，自成一家者矣。然予謂晚世說經，總以有家法者爲貴。蓋名物之學，漢儒已盡之，後人不過掇拾其散佚；義理之學，宋學亦已盡之，後人不過推演其緖餘。易之講象數者，漢家法也；講理蘊者，宋家法也。王弼之易，僅漢之別子小宗，不足成家。後世有述者，或漢或宋，皆所不祧，而與其爲宋，不若爲漢。何則？宋儒說易之書具在，元明更推闡之，其理已明，無取屋下架屋。漢儒之書已盡亡，自王厚齋始拾遺舉墜，畸僻單零，容有未盡，區區汲古之士，從而輯綴之，實爲古學首功，是所謂篤信謹守者也。京費所傳，豈無詭雜，鄭虞之義，亦有支離，得失並存，無傷儒術。近儒若惠氏棟，漢之大宗；張氏惠言，其繼大宗者矣。若李文貞，宋之嫡子，朱文端其嗣嫡子者矣。我朝易學，有此四家，紹往嬗來，便足以卓立一代。至于毛氏奇齡，則支子挺生；焦氏循，則旁宗遞衍，不守師承；各有所得，取備一說可耳。葉氏此書，與胡氏煦之函書差等，而識力出胡氏之上，故持議較確，舉例較嚴，無其迂蒙之習。而自信過專，棄取太决，故亦不如胡氏之尙有程朱家法。書中精言名論，多深得陰陽消息之理，不能具載。但以爲昭代一家之書，自不可廢，若云獨守孔子之傳，則吾未敢信也。
讀易守數卦。葉氏言互而不言變，頗爲謹嚴。其經傳文於每卦彖爻辭之後，次以彖傳象傳，蓋從乾卦之例，而不標彖曰象曰之文。其乾坤文言，仍次繫傳之後，此用孔氏正義說，以爲夫子本如是。近儒莊珍埶之說亦同。然旣非古本，又非今本，似蹈龜茲王驢非驢馬非馬之譏也。
孔冲遠云：尋輔嗣之意，以爲象本釋經，宜相附近，其義易了，故分爻之象辭，各附其當爻下言之，此則經傳之合，始於王氏甚明。三國志高貴鄕公問博士淳于俊曰：孔子作彖象，鄭玄作注，其釋經義一也。今彖象不與經文相連而注連之，何也？則當高貴時，尙無經傳連合之本甚明。其曰鄭氏注連之者，古者經自爲經，注自爲注。漢志易經十二篇施孟梁丘三家，下又云章句施孟梁丘氏各二篇，上所謂十二篇者，三家經傳之本也；下所謂二篇者，三家所作之注也。注中無經文，故不依篇次，自爲二篇也。尙書之經，及歐陽大小夏之章句解故，詩之經及魯故齊說齊故齊傳韓故韓說毛之詩及故訓傳，春秋之經及三傳，無不如此，故皆分列其目。唐時義疏，亦尙如此。蓋鄭君傳費氏易，漢書儒林傳言費直治易無章句，徒以彖象繫辭文言十篇解說上下經。所云無章句者，謂費氏不爲經文作章句，惟注夫子之十翼，以解上下經之文，誠以十翼之義明則經義自明，其家法最爲謹嚴。而劉向以中古文易經校諸家經，則惟費氏經與古文同，又不脫去无咎悔亡句，故東漢大儒陳元鄭衆馬融荀爽皆傳之。釋文引七錄云，費直章句四卷；隋志云梁有費直注周易四卷，亡。所謂章句及注者，卽其十篇之解說也。昔人謂經傳合于費氏固妄，而誤會班氏無章句之言以爲無注者，亦非。兩漢時經無師說者不能傳授，故古文尙經古禮經皆亡。使費易而一無注解，則僅有一經文之本，何以得傳業爲費氏學？何以欲立於學官？且所云解說者，又何所指也？後漢書儒林傳云：馬融爲費氏易傳，融授鄭玄，玄作易注。所謂傳者，如歐陽尙書之旣有章句，又有說義；大小夏侯尙書之旣有章句，又有解故；魯詩之有故有說；齊詩之有故有傳；韓詩之有故有說有傳也。鄭君作注，乃倂經文注之，如注乾彖象傳則先注經文，每卦如此，以補費氏之未備。蓋鄭君之學，網羅囊括，義極通貫，而云謹守家法。如箋詩注禮有讀爲讀若當爲之例，而必不肯改字。其所據者皆別本經文，或先儒之說，確有信依，始用其讀，而于所注之本，不肯輕易，此其所以爲大儒。後人妄謂鄭喜改字，瞽目之言也。其注易則謹依費氏文字篇第而備解經文，又博存別本之經字，以益讀者。後人謂鄭始亂經，一孔之見也。
讀惠定宇氏易例，是書草創未定，故體例不一，四庫提要言之甚當。然采集經師微言，多義蘊精深，所包甚廣，爲易學者不可不讀。
許字月南，嘉慶丙子舉人，著有庚辰讀易記二十卷，毛詩後箋八卷，春秋三傳地名考證六卷，穀梁傳時月日釋例六卷，漢書別本禮記長義四卷，大學中庸講義二卷，四書因論二卷，許氏說音十二卷，說文後解十卷，太玄後知六卷，參同契金隄大義二卷，宣西通三卷，算牖四卷，步緯簡明法一卷，立天元一導竅四卷，擢對八卷，半古叢鈔八卷，味無味齋文集八卷，外集四卷，詩集二十六卷，外集八卷，騈體文四卷，壹籟詞二卷。余所有者穀梁傳時月日釋例而已。此書共二十卷，前有唐確愼鑑、陶文毅澍兩序。卷首爲自序。卷一爲總論，卷二爲易圖，卷三爲易理，卷四爲易數，卷五爲易用，卷六爲易表，分爻辰納甲卦氣八宮世應四表。卷七至十八爲易說，自乾坤至雜卦傳，依次說之。其書言易，以乾爲主，乾卽太極，凡易之理象數氣，皆乾之理象數氣。孔子曰，乾確然示人易矣，故名易確。以九宮爲卽圖書之數，必先明九宮之法，然後知算數，知算數然後可以言易。而兼取反對爻變互卦，參取爻辰納甲六日七分世應游歸，謂卦氣六日七分之說，出前漢孟氏，其來甚古，而以陽爲主，深合經意。虞氏知乾陽爲主，而消乾滅乾，大義旣失，旁通之變，曲解多端。虞荀以降，變卦之說，無一可通。陳邵以來，卦位之改，尤極無理。於漢魏唐宋諸家，無所專主，而駁宋儒爲尤力。又極詆消息之說，謂經之所無。易傳言君子尙消息盈虛者，消息二字皆爲減退之義，盈虛二字，皆爲不美之辭，非漢儒之所謂消息。其持論甚堅，蓋一家學也。後附北堂永慕記一卷，敍其生母吳孺人行事，末言自己卯居憂至庚辰編次所得學易之說，定爲易確，凡十九卷，幷自序一卷爲二十卷，以此記綴於卷末。則自書自當連自序二篇爲二十卷，而永慕記不入卷數。今目錄乃以自序爲卷首，而列永慕記爲第二十卷，不合體例。其書刻於許氏歿後，是門人編次之失也。又言辨論諸家得失，別爲庚辰學易記二十卷，據其門人陶應榮等跋，稱分記論古義記辨新解記申肊見記存餘說四目，是於易學，可謂盡心矣。
閱易確。其書通貫諸家，縱橫辯論，雖勇於任肊，亦或近於穿鑿，然鏗鏗不窮，亦一時之傑也。其論困上九爻辭云：困于葛藟于臲卼，當以葛字爲句，臲卼者藤蔓繳繞也，與困于石據于蒺藜一例。三乘剛爲困石，五乘柔爲困葛。其曰藟者累也，係累于葛而臲卼也。困之六爻，用韻甚明。初之木谷覿，二之食來祀，三之石藜妻，四之徐車，五之卼紱，說上之葛卼，皆韻也。石與藜妻韻，如江南可采蓮詩，以北與西爲韻。古者四聲互相爲韻，又有間錯遙隔之韻。三爻之凶，四爻之終，五爻之祀，上爻之悔吉，亦韻也。北方讀石如詩，三代至今如一，而論韻者猶謂支脂無入聲，以石爲生之入聲，疏矣。上爻今讀藟字爲句，經生以詩有葛藟，誤讀相連，因於象傳增藟字耳。此條論韻甚精。近世古韻之學旣明，觸類相發，甚有裨於經義。
乾九三之夕惕若下，自當有夤字，與上田人爲韻，其下作厲无咎，故象傳曰雖危无咎。惠氏棟之說不可易，而王氏引之謂必無夤字。許氏謂一本作夤，出於孟氏，諸本作厲，皆非也。閩人何治運謂說文夤敬惕也，文言言惕而夤在其中矣，夕惕若夤，猶言終寠且貧，寠卽貧也，古人自有此語例，其說是也。何之論詩雞鳴知子之來之雜佩以贈之云，說文繒，籀文作𦀓从縡省，知繒有宰音。古贈賄二字聲近而義同，故贈可與來韻，而段氏六書音均表讀來如凌，以與贈合韻，蓋失之。此說古韻可與許氏說易一條並傳，所謂日出不窮，令人解頤者也，故類列之。
許氏之論十翼曰：漢書儒林傳費直長於卦筮，無章句，徒以彖象繫辭十篇文言解說上下經。彖謂卦辭傳也，象謂大象爻象也。繫辭兼今繫辭說卦序卦雜卦而言，文言文字爲之字傳寫之誤，以文言亦卽在十篇中也。藝文志云，孔子爲之彖象繫辭文言序卦之屬十篇，但云孔氏爲彖象，不云爲傳。若如諸儒以卦辭爲彖，則儒林傳所謂上下經者，非卦辭耶？將謂以彖釋彖耶？王弼注卽費氏本，故於彖加彖曰，於象加象曰，於文言加文言曰，若卦辭爲彖，則當稱彖傳曰矣。弼不注繫辭，韓康伯注繫辭說卦序卦雜卦，而隋書經籍志謂之周易繫辭三卷，韓康伯注，此必因韓自題之名而著錄，益見說卦序卦雜卦古皆謂之繫辭也。隋志又云：周文王作卦辭，謂之周易；周公作爻辭，孔子爲彖象繫辭文言序卦說卦雜卦而子夏謂之傳，亦以彖象爲孔子易名也。此亦昔人所未發。
夜鈔補周易集解乾彖傳一葉，以舊藏雅雨堂本缺此葉，故取木瀆周氏本鈔補，以周本出於盧本也。嵗月侵尋，荒經滋甚，窮年汎覽，終歸無益。擬自明日冬至始讀易一卦，取兩本互校之。
閱丁儉卿周易述傳，共二卷，述程傳而多以史事證之，如楊誠齋先莊簡之比，閒亦采鄭義及諸家說附之。又周易訟卦淺說一卷，其意爲淮人好訟者戒，故詞務淺顯易解而已。
夜閱廣陵思古編，其中載儀徵方申所作周易五書自序文五篇，曰周易互體詳述，曰周易卦變舉要，曰虞氏易象彙編，曰諸家易象別錄，曰周易卦象集證，皆謹守漢學，專明古法，條分縷析，提要鉤元，其辨證精博，多足裨近儒惠張之義，時亦正其疎舛，蓋近時易學互象名家也。惜其書未見，不知已刻否？汪氏附傳，言申字端齋，本姓申，爲舅氏後，從方姓。性至孝，年五十，始爲諸生，旋卒，時道光二十年也。是經生之最窮者矣。
考論語輗軏兩字，皇疏邢疏言皆支離。戴東原釋車、段懋堂說文車部始分晢言之。凌曉樓四書典故覈原本戴說，疏之尤明。蓋輗爲大車，鬲與轅所接之關鍵；䡇爲小車，衡與輈所接之關鍵；皆僅咫尺之木，非此則鬲衡與轅輈離而車不可行矣。故以喩人之信，以爲交接之具也。包氏旣誤以大車之鬲爲輗，以小車之曲輈爲䡇，朱子沿之；皇氏又誤以輗爲鬲下曲木縛軶之物，䡇爲輈耑曲枙拘橫之物。黃氏式三論語後案旣取戴說，以輗䡇爲皆箸轅耑持衡之物，而又牽引皇疏，以說文革部之鞙當輗。豈知鞙乃縛軶之柔革，與輗何涉耶？皇疏引鄭君注輗穿轅耑箸之，䡇因轅耑箸之，蓋大車兩轅，車廣六尺六寸，則兩轅相去亦六尺六寸，故須爲兩輗，各穿其耑，以箸于鬲。小車一轅，則但爲一䡇，因其耑以箸于衡也。鄭注本自明晢。
論語開卷學而時習之不亦說乎，喜悅之悅本作說。說文說釋也，說釋卽悅懌，此爲第一義；而以談說爲第二義，本無兩音也。經典相承，獨此字未變。而皇侃義疏本乃俱作悅，亦有一二未盡者，此六朝俗本也。今仍作說，不可謂非唐人陸德明張參鄭覃三君之功，觀孟子便悅多說少可見。又吾十有五而志於學，論語孟子于字皆作於，惟引詩書則仍本文作于，此處唐石經及高麗本皆作而志乎學。論衡實知篇所引同，朱注亦云志乎此，今作于者，乎字之誤也。以上二條皆極淺，而人多不察，今日亦開手記之。
論語觚不觚觚哉觚哉，此聖人歎當時字體之不正，與必也正名恉同也。觚者木簡也，其形方，古人所以書。急就章云，急就奇觚與衆異，漢書云操觚之士，西京雜記云傅介子棄觚而歎，說文幡書貌，拭觚布也；觚爲書用，古之常語。春秋兵爭，詐僞萌興，書字不正，多昧名義，故夫子欲正百事之名，而歎今之觚不復成觚，卽言字不復成字也。公子陽生爲伯于陽，己亥爲三豕渡河，當日簡牘滅裂可知，觚哉之歎，幷言書策之不足據也，亦與及史闕文之歎相發明也。特言觚者，觚方也，方者法也。太玄注兩言觚者法也，其誼蓋古名法相應，歎觚之亡，卽歎法之亡也。若如漢注以禮飮受酒二升之觚言，則爵觶散角之類多矣，何獨言觚？且當時禮器具存，尊壺不改，何獨有不觚之歎乎？
皇偘論語義疏十卷，亦乾隆中得之于日本，論者或與孝經孔傳孝經鄭注並疑其僞，然疏辭詳密，條理秩然，文法辭氣，大類六朝，必非彼國所能贋作。其所引自江熙所集十三家外，有樊光王朗張憑梁冀殷仲堪沈居士沈峭熊埋褚仲都顏延之顧歡秦道賓太史叔明琳公諸家。又引虞氏贊一條，卽隋志所載論語九卷鄭玄注晉散騎常侍虞喜讚也。又引虞喜曰一條，疑卽隋志所載論語新書對張論十卷虞喜撰者也。又引張封溪曰一條。又公冶長下云，別有一書，名爲論釋云云。其餘佚文古義，往往而有，正不必以偶與釋文不合疑之。
南齊書顧歡傳，不載其注論語。隋書經籍志經典釋文序錄論語下皆無其名，而皇氏義疏，則于夫子之求之也下，引顧歡云，夫子求知乎己，而諸人訪之於聞，故曰異也。于吾與汝弗如也下，引顧歡申苞注曰，回爲德行之俊，賜爲言語之冠，淺深雖殊，而品裁未辨，欲使名實無濫，故假問孰愈。子貢旣審回賜之際，又得發問之旨，故舉十與二以明懸殊愚智之異，夫子嘉其有自見之明，而無矜克之貌，故判之以弗如，同之以吾與汝，此言我與爾雖異而同言弗如，能與聖師齊見，所以爲慰也。詩書執禮下引顧歡曰：夫引網尋綱，振裘絜領，正言此三，則靡典不統矣。與其潔也下引顧歡曰：往謂前日之行也，夫人之爲行，未必可一，或有始無終，或先迷後得，故教誨之道，潔則與之，往日非我所保也。未知生下引顧歡曰：夫從生可以善死，盡人可以應神，雖幽顯路殊，而精誠恆一，苟未能此，問之無益，何遽問彼耶？回也其庶乎下引顧歡云：夫無欲于無欲者，聖人之常也；有欲于無欲者，聖人之分也。二欲同無，故全空以目聖，一有一無，故每虛以稱賢。賢人自有觀之，則無欲於有欲，自無觀之，則有欲於無欲，虛而未盡，非屢如何。凡六條。此足徵顧有論語注甚明，而諸家紀載皆失之。
皇疏于名物典制亦不甚詳，然皆下己意，所引各家，大率空言名理，無一徵實者。鄕黨一篇，遂絕無采用之說，惟載江熙語四條，亦皆泛說耳。蓋六朝人以此佐淸言，易老之外，卽及于論語中庸，故戴顒梁武帝皆有中庸注，而郭象袁宏孫綽張憑蔡謨庾翼顏延之陶弘景殷仲堪顧歡，皆談玄名宿，附託聖經，以至宋明帝梁元帝僧智略釋慧琳，無不注論語矣。
朱蓉生來，偶與論論語皇侃義疏。蓉生甚疑其僞，謂文詞多近鄙俗，甚類日本人文法，間有似六朝者，殆彼國有佚存六朝人著述，因參雜爲之。余謂其書與釋文所引不合者，孫頤谷已舉其子行三軍則誰與音餘子温而厲上有君字兩條，然釋文本引皇本共五條，其三條皆合，則似非全僞也。
是日北風勁寒，閱論語類考二十卷，孟子雜記四卷，皆明人應城陳士元心叔著。心叔在嘉靖時頗以文學名，嘗官灤州知州，著有灤志，吾鄕章氏學誠文史通義中力詆之。又著江漢叢談，予於越縵堂日記辛集中亦指摘其謬。論語類考分天象時令封國邑名地域田則官職人物禮儀樂制兵法宮室飮食車乘冠服器具鳥獸草木十八門，又各系以子目，往往憑臆武斷，其引用古書，亦多稗販不根，然尙足爲初學帖括者之助。孟子雜記分系源邑里名字母妻嗣胄受業七篇，生卒補傳𥡴書準詩揆禮徵事逸文校引方言辨名字同字脫斷句註異評辭十三目，旣非類書，亦非傳記，似經解而無所發明，故自稱雜記。四庫書目以其無類可歸，始附之經類，實未當也。其中紕繆，略如類考，而采取較廣；逸文校引方言辨名斷句註異之屬，頗有所訂正。至若引桓寬鹽鐵論，而謂漢書桓寬傳中載孟子曰堯舜之道非遠人也而人不思之耳等語，則全是瞽目眯言，似漢書並未寓目。明人著書鹵莽，大抵如是。又其序自言孟子後身，生時，其父夢一老翁冠袍而入，自稱齊卿孟軻，則尤可笑。孟子千餘年後，尙以齊卿系銜自通，令人噴飯滿案。明代人動以聖賢自神，以楊忠愍之賢，猶言夢大舜授樂，又何怪豐坊之僞撰古經，張璁之議減廟制耶。
閱毛西河論語𥡴求篇，此書佳處固多，然如謂哀公問社是問社義，宰我答以社名樹松曰松社，樹栗曰栗社，是臆造典故，絕無依據。謂不有祝鮀之佞而有宋朝之美，是喩無希世之資，而徒抱美質以游於人。謂人之生也直、罔之生也幸而免，生字如孟子生斯世也之生，言人之生於斯世，與世相接，以直道故也，若誣罔而猶在人世，是倖免耳。其誼皆不甚異舊注，而故作迂曲。至若唐棣之華二節，舊本與可與共學節合作一章，漢儒因有反經合道之說。何氏謂偏反喩權道之反，此先儒舊誼之不可從者。取詩中一反字以喩道之可反，聖門說詩，絕無此例。皇邢二疏皆謂樹木之花，皆先合而後開，唐棣之花獨先開而後合，以喩權道之爲用，先反而後順，此卽後世辭賦家取義，亦無若此之纖巧。蓋漢人傳論語者，此處偶失分章，遂因而附會之，其說實不可通，當以朱子分章爲正。毛氏必申舊說，以王祥傳爲證，謂祥臨歿囑後人使不澣濯，不含斂，不沐棺椁，不起墳塋，家人不送喪，祥禫不饗祀，雖不用古法，而反經行權，期合於道，故終之曰未之思也，夫何遠之有，正取唐棣是篇以反作正之證。案晉書王祥傳祥著遺令訓子孫，先言生無毗佐之勳，沒無以報，故自氣絕，但洗手足，不須沐浴，以至大小祥，乃設特牲，無違余命，皆言終制之事。其下自言行可復，信之至也，至臨財莫過乎讓，此五者立身之本，顏子所以爲命未之思也、夫何遠之有，乃是訓子孫之語，與上截然兩事，辭意亦絕不相涉。毛氏任意割裂，強相比附，其謂晉書亦無人能讀耶？又若君子之道，孰先傳焉，孰後倦焉，注疏皆無異說。朱子謂倦如誨人不倦之倦，以傳與倦皆指教者言，尤爲直截。毛氏謂倦卽古劵字，傳與券皆古印契傳信之物，傳者符傳，券者契劵，以喩教者之與學者，兩相印契。按說文劵下从力，古倦字；券下从刀，契也；劵券迥然兩字。疲倦之倦可作劵，未聞書券之券可作倦也。乃又引考工記輈人左不劵、鄭注謂劵字卽今倦字可驗。按考工記輈人本作終日馳騁左不楗，杜子春云楗讀爲蹇，書楗或作劵，康成謂卷今倦字也。輈和則久馳騁，載在左者不罷倦，尊者在左也，是正謂劵卽罷倦字。鄭君誼與許同，卽楗爲楗歫，蹇爲蹇澀，亦皆倦極之意，與契券何涉？而強改經文注文以就己說，其謂周禮亦無人能讀耶？此等恃其辯博，疑誤後人，不可以不正也。
其为三，阳也，天也，此易之始画；其有阴，则地也。理未有不对立者也，阳之一雷二水三山，阴之一风二火三泽，此卦也；其为六也，阳则乾、震、坎、艮，阴则坤、兌、离、巽，此义也。以卦则三足矣，以义必六，而交错往来所以行于事物也。学者观其一不观其二，此易道所以难明也。
乾文言详矣，学者玩文言而忘彖𧰼。且文言与上下系说卦序卦之说，嘐嘐焉皆非易之正也。能“自强不息”“厚德载物”，而天地之道在我矣；知“用九天德不可为首”而知始矣；知“用六利永贞”而知终矣；道之示人，未有切乎此者也，违而他求则远矣。
卦之次序，无系乎易之损益；然以序卦考之，则易之先后如此久矣。乾坤，刚柔之未交者也；及其始交也，则阳在下而非其应，在五而无其应，是以难生而为屯，屯者，不能进而不能不进之时也。其反是也，则刚虽得中而无其君，柔虽得位而不足以任其臣，是以舍位而论卦则险而止者为蒙，蒙者，不能进而不能退之时也。而序卦乃以屯者为“物之始生”，“物生必蒙”者为“物之稚”。且观诸天地，物何时生，亦何时而蒙乎？君子观屯之𧰼“以经纶”，夫为屯者五也，济屯者初也，有初之才，经其离散，纶其艰厄，卒以建侯而定业焉，大人之事也。观蒙之𧰼“以果行育德”，夫以其义险而止，则果行可也，以其卦山下出泉，则育德可也。山之为水也必达于海，即蒙而治蒙，则养正者圣人之功也。
“初九，磐桓，利居贞，利建侯。”草昧之世，民无定居，置磐立桓，底止于是而众阴从之矣，故曰“利居贞，利建侯”。然民犹未以为可止也，则又为之弥纶委曲，以尽其周旋阖辟之道，然后昔之未可止者终于止，而不能居者安其居矣；故𧰼以为虽磐桓而以志行为正，而以贵下贱，则无所不用其极而后大得民也。呜呼！观始交之难生，而知君子之济屯矣。
刚柔未交，健者为乾，顺者为坤，循于常德而已；刚柔旣交，明者为屯，昏者为蒙，德虽有常而不可常矣。圣人之于易也，不以一德御众变，书诗异指者，自此以往，诸卦皆然也，此德之应于物者也；若其有诸己也，则一而已矣。传曰：“易之为书也不可远，其为道也屡迁，变动不居，周流六虛，上下无常，刚柔相易，不可为典要，惟变所适，其出入以度，外內使知惧，又明于忧患与故，无有师保，如临父母。”呜呼！使于其卦必有𥡴也，吾何间焉！以其泛于言也，则变动周流，微者为𧰼，粗者为数，而君子之实德隐矣。
乾，物之主也，其进无不遂者，故于坤为泰，于离为大有，大以畜德，小以懿文，而夬以决阴，皆道之亨者也。而独于坎也则不然，待之以险而已，故为需。夫乾之遇坎也，虽不足以成功，然刚而不陷，义不困穷，则可须以待而无所失之谓也，而其𧰼曰“君子以饮食宴乐”。孔子称“禹菲饮食”，书称“文王自朝至于日中昃不遑暇食”，夫饮食宴乐，非圣人之所许也。孔子曰：“饭疏食饮水，曲肱而枕之，乐亦在其中矣。”又曰：“贤哉回也！一箪食，一瓢饮，在陋巷，人不堪其忧，回也不改其乐，贤哉回也！”夫进不过于富贵耳，苟不足以行其道，成其功，则刚消而为柔，阳靡而为阴，失其所以乾矣。不然，则进而未遂，需而未至，虽饭疏饮水，箪瓢陋巷，皆足乐也，故曰“饮食宴乐”。使为泰，为大有，为夬，为姤，莫急于救时，莫勤于成民，则禹文王之食有不暇矣。
乾，宜上者也，然物为之下，则乾受其功，未有得志者也，故于坤为否，于艮为遁，同人于野，履虎尾，姤女壮，无妄不利有攸往。而于坎则为讼矣，其彖曰“上刚下险，险而健讼”，呜呼！以乾居下，无往而不利，遇险犹为需；以乾居上，无往而不难，遇险则为讼。夫君子以乾为德而用乾之难如此，学易者之所宜尽心也。其𧰼曰“君子以作事谋始”，乾道之行也，首出庶物，物咸赖之，受事听谋，惟乾所命而已。及其在外而无权，违行而为讼，□□窒惕终凶自咎，于始深致其戒焉，故其爻曰“不永所事”，“不克讼，归而逋”，“复即命渝，安贞”，“鞶带……三褫之”，惟听讼者为得吉焉，夫岂以我直而物曲哉？然则所谓“明于忧患与故”者，将非若此类也欤！
一阳而为众阴所宗，莫盛于二五，故五为比而二为师。师者自古称之矣，事在前而卦在后，故其辞曰“贞，丈人吉，无咎”，所以戒之，明非二不可以师也。六五为用师之主，虽应于二而其质非刚，故又戒之曰“长子帅师，弟子舆尸”，而于其成也，又深致其戒曰“小人勿用”。然则师虽不始于易，而非易不足以言师也。众群而必爭，当是时也，伏尸流血，苟赴其欲，岂知有所谓丈人者哉！诚知之，则一举而可以靖民，舞干而可以却敌矣，𧰼变其义，不曰“用师”，而曰“君子以容民畜众”，益赞于禹曰“惟德动天，无远弗届”，而禹拜昌言曰“兪，班师振旅”。呜呼！必若是者而后可以为师欤！
“初六，师出以律，否臧凶”，虽盜夺暴强，其出未有不以律者。然则何为而律也？孟子盖知之，其称汤曰“为其杀是童子而征之”，称武王曰“一人橫行于天下，武王耻之”，又曰“不教民而用之，谓之殃民，殃民者不容于尧舜之世。一战胜齐，遂有南阳，然且不可”。夫贞丈人而出以律，惟尧舜汤武之师为然，而后世不复见矣，未可以易言也。
总群阴而宗五之一阳，于君子固无此义，而虽君道亦难之，故其𧰼曰“先王以建万国，亲诸侯”，言先王则有是矣。书曰“协和万邦，黎民于变时雍”，又曰“帝光天之下，至于海隅苍生，万邦黎献，共惟帝臣，惟帝时举”，此庶几当之，虽汤武不得预焉。若夫狎所近，昵所从，各私其私、而以比为贵者，世之邪德，而君子之所禁也。
夫功之在我也，以一阳而摄众阴；势之在人也，以一阴而畜众阳。观𧰼不明，则居受畜之地而犹自许以有行者，君子之深戒也；故初为复自道，而二以牵复为不自失。至于三逼畜之主，则以说辐反目为大厉，以明乾之不可畜而未尝忘夫复也。嗟夫！主犹若此，况于为客！以兌之三上行不忌，听其蹈藉，无所避之，则安得不为虎尾而咥人哉！虽无圣人，不许也。秉乾之德，明上之分，刚中正，履帝位而不疚光明者，故其𧰼曰“上天下泽履，以辨上下，以定民志”，则虎尾咥人之患不足忧，而初之素履，二之幽人，上之视履，安行徐步，上下有序，物我判然，彼眇而能视固不足为之明，跛而能履固不足为之行也，孟子所谓“不得志独行其道”者也。且夫不安于受而以乾自畜，不与其行，而以乾自居者，遇巽、兌之时故也，其视坎有间矣。
以天而交地，下地而上天，刚柔之际，阴阳之数，內外均等，未有如泰否之明者也。观𧰼指事，雷动风行，壑反冻结，敷荣润条，搖落粪本，亦未有如泰否之著者也。然而君子玩否之𧰼至于“俭德避难，不可荣以祿”，其六爻逆顺兴废之间，忧世扶国之义，盖专指君子小人消长以辨之矣。而于泰也，则曰“后以财成天地之道，辅相天地之宜，以左右民”，是春生而夏长，南讹而东作，堤防沟洫，播种稼穑，三事六府，皆归于气化消长之运，而君子小人进退治乱之机，特不以参焉。何也？学者之言治道，至否、泰而止，而谓其说于易为最详。按泰之初，“拔茅茹，以其汇，征吉”，使有志于进者不以己而以人；二“包荒，用冯河”，使居中得位者善恶并容而不吾害；至于三也，则又虑夫平者陂矣，往者复矣，若是乎君子盻盻焉求容于小人之不暇，而何暇以治哉！元凯之用，舜自举之；乱臣十人，武王有焉；故舜谓“朕堲谗说殄行，震惊朕师”，禹以欢兜有苗为尧未哲之病也。然则以六五之君，当交泰之日，小人革面以避君子，君子降心以纳小人，怀失身之惧，而犹无善治之益也。若夫乾之二为见龙，三为夕惕，四为跃渊，五为飞龙，其君以是道，其臣亦以是道，所別者位而已矣，此唐虞三代之所为盛也。以泰否为治乱，以君子小人消长为盛衰者，后世之言易者也，此否所以致君子之戒，而泰独以民为治也。
舜命于禹曰：“汝惟不矜，天下莫与汝爭能；汝惟不伐，天下莫与汝爭功。”益赞于禹曰：“满招损，谦受益，时乃天道。”谦之为义古矣，而卦以坤艮之九三当之。世之所谓谦者，以位而言也，夫谦虽无所不用，用虽无所不利，而惟位不足以言谦。三者，位之不当而內卦之终也，于是而明谦焉，无其位而任其劳，以此终其身而不敢怠也。谦者，不足于中也；豫者，有余于外也；此震坤之九四所以为豫也。处己必以谦，无豫可也；处物必以豫，豫以自处而忘其谦，则凶之甚矣；此二卦所以相因而立，谦吉而豫凶也。“裒多益寡，称物平施”，非谦也。以谦处众，众之所服也；以豫自处，无时而可也；故推其义曰“先王以作乐崇德，殷荐之上帝，以配祖考”，言惟此时为可也。
乾之在外也，其一为姤，其二为遁，其三为否，皆阳之不利者也。及其化而为风，与地同德，阳为阴长，顺以巽升，居中得正，众阴所仰。故临虽自內而制外，而观则自下而观上矣；临虽以己与民，而观则以民求己矣。圣人之于观也，非设于耳目以耀之，盛于物采以夸之也，若是则为观之道浅矣。是宜淳壹內守，极诚尽敬，礼乐文为皆所未及，声气色容无得而参，其上颙然以孚，而其下肃然以化者也。嗟夫！圣人之言观也若此，传所谓神之“不疾而速，不行而至”者，使其信然，则岂可以他求哉！观不为君子观德之𧰼，而为先王省方观民之𧰼；乾不为圣人出治之𧰼，而为君子自强不息之𧰼。然则知德者之于乾宜勉而至，而于观则不强而求可也。
五阴之卦，为复，为师，为谦，为豫，为比，为剝。世言阳不可无阴，德阴必配阳者，卜史之论也。阴何功于物？杀其已生，坏其已成者，性情使之尔。然其得一阳而宗之，交臂骈首，爱戴顺承，虽未至于二五之正位，而保惠收恤之力苟有见焉，皆足以扶群阴而就其功也。惟夫阳自弃而旅于外，群阴并升，无所统一，其爭为剝落以害成功者，非能变阳，乃所以自变也。按地中有山为谦，其反之也，山附于地而为剝，谦者其道而剝者其势也。嗟夫！君子之于易也，不以其道而以势，则何取于刚哉！
乾居外而其內为坤，为离，为艮，为兌，为巽，无有吉者；独为震也，以刚居內而消阴。妄者，阴也，无妄者，刚居內而消去之也。圣人欲教天下之不为妄，则必自其刚之居內者始。近世之学，谓动以天为无妄，动以人则有妄，夫卦之画，孰非天者？偶震与乾合，而遂谓动以天为无妄，则他卦之妄者多矣，岂足以教人哉！且人之动，则固人而已矣，又孰从而天之？不见其天而强名焉，是将自掩而为妄不可止也。孔子曰：“吾未见刚者。”或对曰：“申枨。”子曰：“枨也欲，焉得刚！”然则以刚居內而消阴，卦之正义，孔氏之本学也。
震之一刚居內而消阴，则信矣；艮之二柔居外，则曷为其畜阳也？夫畜阳者阴也，所以畜阳者非阴也，艮之一阳也。巽二阳而柔，故为小畜；艮一阳而刚，故为大畜。先王于无妄之义，“茂对时育万物”，而君子不用者，君子无其位，能自教而不敢教人也。“大畜刚健笃实辉光，日新其德”，而其𧰼曰“君子以多识前言往行，以畜其德”，夫德未有无据而能新者，故必多识前言往行以大畜之，然后其德日新而不可御矣。
火丽而焚，日月星辰丽而明，其不丽者，殒坠薄蚀矣，人见其明而不知其丽也；百谷草木，种之则生，揠之则死，人见其生而不知其丽也；大人𧰼之，重明丽乎正以化成天下。人之目能视，耳能听，手能持，足能履，趋利避害，了然于中，所谓明也；其为君也，纪纲号令，生杀予夺，晓然于外，亦所谓明也。虽然，明有形也，正无形也，人君未有不用其明者，其卒至于蔽蒙昏塞而不足以明，何也？知其明而不知其明之所丽也。圣人以天地为日月百谷草木之丽，而以正为明之丽，此微言笃论也。知其正而后重明丽焉，于是照乎四方，尧舜禹汤之道也。
按易言“取女吉”，“勿用取女”，家人归妹，“二女同居不同行”，“不丧匕鬯”，若此者，皆以为男女之𧰼也。易之于物，无所不取，其以位之刚柔气之通塞而取于男女，可也；而以乾、坤为父母，坎、离、震、艮、巽、兌为男女，眞若生育然，则吾不知其说也。易之有上下经，其简帙繁重，分之然也，序旣错举以附合之，又为之说曰：“有男女然后有夫妇，有夫妇然后有父子”，学者因是又以为上经首乾、坤，下经首咸、恒者，父母夫妇之𧰼也。夫关雎鹊巢，明指义类，自家形国，以是为后妃夫人者，盖以其事言也。若天地阴阳，则𧰼之而已，其父母夫妇男女安在也？今也，神明之则以不可见为见，亵鄙之则以必可见为见，学易未有不出乎二者，相高于不测，相深于无穷，而其实则与卜筮同归于浅末而已。
山上有泽，柔上而刚下，二气感应以相与者，本无而忽为有也；雷风相与，刚上而柔下，刚柔皆应者，本有而不可无也。非本无而忽有，不足以言变；非本有而不可无，不足以言恒。凡变化万物，调和异心，俄顷而应，咸也；至于日月照明，四序迭行，终古而在，恒也。君子之𧰼是也，于人之有，杂然而来，则虛己以受之，于己之有，凝然而止，则自立而不可易也。今夫学者之言易也，虛受于人则失己，自立于己则失人。偏胜而不足以成德者，咸、恒不并观之过也。
序卦谓“夫妇之道不可以不久，故受之以恒”，又谓“物不可以久居其所，故受之以遁”。此物指夫妇乎，抑他物也？物亦未有不可以久居其所者，日月久照，四时久成，东西定方，上下常位，无非物也，奚朝菌蟪蛄之云乎！
明出地上，明为君，顺为臣，明入地中，其君暗，其臣揜，故晋以“康侯……锡马蕃庶，昼日三接”，君臣之遇莫加焉，而明夷必至于文王箕子之难而后止也。然而君子之于晋也，不希其合，不赖其容，乃取而为“自昭明德”之𧰼；其于明夷也，则以之“莅众用晦而明”，而后知明之不可息也。卦之所从，𧰼之所去；𧰼之所得，因卦而反之者也。然则圣人之所以教天下后世也，岂徒𧰼于易而已乎！
言易者指男女为卦，宜莫如家人之审。按巽与离，皆女也，而彖为“女正位乎內，男正位乎外，男女正天地之大义”，何也？至若蒙以坎遇艮，而其爻曰“见金夫”，睽之九四亦曰“睽孤，遇元夫”，然则卦爻适因其刚柔，故为男女夫妇之𧰼。而说卦乃以为天父地母，至有一索再索、男女长少之殊，学者不详，因敝精神于无用，自是以往，又将有不可胜穷者，皆易之蠹也。
“六三负且乘，致寇至”，按爻，负四而乘二，以其下也而乘之，以其上也而负之，不知其皆刚也，难之不解，由此故也，故上六射之而获之，谓之“解悖”。凡易所谓寇者，谓其非己之媾也，今曰“盜思夺之”，“盜思伐之”，而又曰“慢藏诲盜，冶容诲淫”，则是上六之公而为盜淫之事，非所以解悖也。
君子之当自损者，莫如惩忿而窒欲，当自益者，莫如改过而迁善，故亦以二卦𧰼之，盖皆非刚阳不能，而柔阴无预乎其间也。若使內为纯刚，而忿不待惩，欲不待窒，刚道自足，而无善可迁，无过可改，则尧舜禹汤之所以修己者废矣。然后知近世之论学，谓动以天为无妄，而以天理人欲为圣狂之分者，其择义未精也。
世谓能断为决，果敢为决；又谓多疑少决，迟疑犹豫不决；又谓决者成，不决者败，决者，智愚之分，利害祸福之涂也。观易以五阳并进，一阴乘之，乃有决去之义，犹曰“孚号有厉，吿自邑，不利即戎”，然则非如是者不决，而犹有惧焉，盖德以畜言，不以决言也。武王散鹿台之财，发巨桥之粟，其辞曰“周有大赉，善人是富”，此夬之𧰼也，故“居德则忌”。孔子曰：“暴虎冯河，死而无悔者，吾不与也；必也临事而惧，好谋而成者也。”然则刚贵长而不贵决，决者，长之极，而势之不得已也，善养刚者，不使之至于极也。
姤虽有“勿用取女”之戒，然自夬言之，决柔在我，而惧其无阴者，畏刚之不可与立也。若夫姤，则虽已在物矣，当居位之权，及未衰之势，抚一阴而使之，犹足以有为也；故其彖曰“天地相遇，品物咸章也，刚遇中正，天下大行也”，而其𧰼曰“后以施命诰四方”。言于君子虽无所用之，而以人主之尊，体柔行巽以颁命令于天下，则姤之𧰼也。由是而推，则盘庚大诰之作，已渐失古人之意，而况于后世乎！
九四“大吉无咎”，而九五为“萃有位，无咎”，有位者，挈民从己之辞，言其与四较也。比之九五曰“显比”，特示所应，犹失前禽，而况以位取必于民乎！是以“除戎器，戒不虞”，畏其爭也。呜呼！始之以庙，终之以兵，亦有以验其德之不足矣，然其若此者，盖天地万物之情而我应之，犹愈于屯之无膏也。夫刚之在外，不若在內，畜阴而聚之，不若顺阴而升之，此升之多吉所以过于萃之多忧，立庙以系民，用牲以求民，不若顺事于岐山，使民不吾舍而后亨之为得也。是故汤武之事，易难言之，何也？四五之爭，君臣易位，非天地万物之常理故也。君子体升之𧰼，达民所欲而助其往，顺德积小，不为物的，而高大著焉，然后知使其聚于己，不若听其升于彼也，其义微矣。而序卦者乃以为“物相遇而后聚，故受之以萃”，“萃而上者谓之升，故受之以升”。如遇，则物适自聚而不为我聚，聚不宜下而宜上也，乱孰甚焉！且彼聚于我而有贰也，至于“假有庙，用大牲”，犹恶其薄于德也，如使不为我聚，而又欲上，将固执之而后可，则不足以为易，而鄙诈夺攘之习炽矣。
按诸卦，未有有其物而言无者。泽奚为而无水也？泽亦水也；泽之水以浸灌润泽为用，坎之水以流行通达为用，当泽上之时，坎为所包，而流行通达之用失矣，故彖言“刚揜”而𧰼言“无水困”也。坎之正卦“惟心亨”，其揜于刚也，“有言不信”。夫君子未尝不以心亨，及其揜于物而不自达，愤不能平，则有时而言矣，故戒之曰“尙口乃穷”，然则必反于心而后可也。刚者，我也；命者，天之所以命我也；志者，我之所以为我也。见揜于物，坐而受困，致命遂志，所以全我也。困之于人大矣，必若是而后亨，不然，则济困者皆所以重困也。反而为井，所以明水之必通也。水行于地而上于井，虽十仞之深，未有不上者也。人实求水，水非求人，故邑可改以就井，井不可改以就人也。汲有丧得，井无丧得，“汔至未繘井”，人之无功，而非水之无功也；“羸其瓶”者，物之凶，而非水之凶也。易极言井之义，至于“勿幕有孚吉”，不在水而在物者，皆心亨之余功也。盖水不求人，人求水而用之，其勤劳至此。夫岂惟水，天下之物，未有人不极其勤而可以致其用者也。目之色，耳之声，口之味，四肢之安佚，皆非一日之勤所能为也。智者知之积，一粒之萌芽，一缕之滋长，以教天下，天下由之而不自知也，皆劳民劝相之道也。
详易诸卦，自乾坤开义，皆因其事之所当有而治之，至于蛊，几变矣；至于剝，又几变矣。圣人以为物之自变者不足言也，故其于革也，非其事之所当有，而示我之所以变，以明乎易之不穷也。其辞曰“已日乃孚”，物之安于常者，不知其为变，而未有利之者也；故其革也，皆物之所不悅，已革而后信之。且天下之情，固未有信于其未革者，故彖以“天地革而四时成，汤武革命，顺乎天而应乎人”。又以治历明时𧰼之，而爻又杂取变革之𧰼以当之，此易外新意，非诸卦所得拟伦也。序卦至未济乃言“物不可穷”。夫易已穷于此，则所谓“不可穷”者，果孰从而求之？杂卦又言“革去故”，“鼎取新”。夫谓革为去故，则宜若其理然者，而鼎无取新之义。当革之时，物情世故，无不变易，而有不可变者，如鼎之烹饪有实，人所资以生养，盖犹故也。故以“正位凝命”系于革之后，以为知其有不可革者，而正位凝命以待之，则始终终始相为无穷，而易之道常流通矣。而传易者方摘十三卦论易变通之利，疏矣。
晋为进，渐亦为进，渐者，进之序也。晋、渐、升，皆君子体而进其德之𧰼也。至于归妹，余有疑焉。其彖曰，“归妹，天地之大义也，天地不交而万物不兴，归妹，人之终始也”。其𧰼曰，“君子以永终知敝”。夫以归妹为“人之终始”，则人之道讫于此也审矣；“永终知敝”，则其当戒愼也明矣。按屯在序卦为乾坤之次，而其彖为“刚柔始交”；至归妹则曰“天地不交，而万物不兴”。以画考之，乾始变而为兌居內，坤始变而为震居外，在天则为天地交也，在人则为所归妹也。然则艮巽合阴阳俱长者人之序，震兌合少阴交长阳者人之敝也，是其为卦，义亦次乾坤。盖古之诸卦次第，如革、鼎、渐、归妹，往往与今序卦不同，不然，则彖安得独以归妹为人之终始，而诸卦以取女为义者顾无此哉？夫乾、坤交而为震、兌，眞有男女之𧰼，而过以相与者，亦敝之所由生，此其所以永终之为难也。然则家人曷为亦以“天地之大义”言之？曰：家人无阳，所谓“大义”者，以位之外內为別耳，非人之终始也。
巽于人无所用，独用之于命令，以其顺也；命已顺矣，而又申之，顺之至也。九五“无初有终，先庚三日，后庚三日”，申命之主也，命自我顺，而后下顺之。然惟圣人为能，非圣人则皆以命令轧天下，失巽道而用武人者也。孔子曰：“君子之德风也，小人之德草也，草尙之风必偃。”而“天下有风姤，后以施命诰四方”，盖居尊用柔，而以巽出之，申命之道也。又曰：“不教而杀谓之虐，不戒视成谓之暴，慢令致期谓之贼。”此所谓不以巽道而用武人者，末世之事皆然也。故管仲之专，犹谓“下令如流水之原”，而况圣人乎！学者方以暴虐之意助指麾之威，逆人以顺己，甚者至谓敕命一出，违则有刑，为得古人重命之意，岂知其巽出之哉！
序卦“说而后散之，故受之以渙，渙者离也”；又杂卦“渙，离也”；王弼因之遂以为乖散之𧰼，学者于渙无不以散为称。按剝称落，明夷称伤，其本故在也。民散则国亡，气散形离，本则不存，何以卦为？诗称“继犹判渙”，又曰“泮渙尔游矣”，又曰“溱与洧，方渙渙兮”，盖渙者，融释通达之义。如以为散，则萃以聚有庙，渙可以散立庙乎？“渙汗其大号”，谓通达之盛者，安得“散汗其大号”，而又曰“散，王居无咎”哉？当是时，刚来而柔得位乎外，阴阳合和，鬱滞者解，凝止者通，渙然发越，王道之所会也，故可以享帝立庙，犹豫以作乐崇德也。
数度制而德行可议。子贡问：“何如斯可谓之士矣？”子曰：“行己有耻，使于四方，不辱君命，可谓士矣。”“敢问其次”，曰：“宗族称孝焉，乡党称弟焉。”又问其次，曰：“言必信，行必果，硜硜然小人哉！抑亦可以为次矣。”夫议德而后能进德，学者不考，以小德加于大德，终无自进之地矣。
日与人接，最著而察者八物，因八物之交错而𧰼之者，卦也，此君子之所用，非小人之所知也。故乾“以自强不息”，坤“以厚德载物”，屯“以经纶”，蒙“以果行育德”，需“以饮食燕乐”，讼“以作事谋始”，师“以容民畜众”，小畜“以懿文德”，履“以辨上下，定民志”，否“以俭德避难”，同人“以类族辨物”，大有“以遏恶扬善，顺天休命”，谦“以裒多益寡，称物平施”，随“以向晦入宴息”，蛊“以振民育德”，临“以教思无穷，容保民无疆”，贲“以明庶政，无敢折狱”，大畜“以多识前言往行以畜其德”，顾“以愼言语，节饮食”，大过“以独立不惧，遁世无闷”，坎“以常德行，习教事”，咸“以虛受人”，恒“以立不易方”，遁“以远小人不恶而严”，大壮“以非礼弗履”，晋“以自昭明德”，明夷“以莅众用晦而明”，家人“以言有物而行有恒”，睽“以同而异”，蹇“以反身修德”，解“以赦过宥罪”，损“以惩忿窒欲”，益“以见善则迁，有过则改”，夬“以施祿及下”，萃“以除戎器，戒不虞”，升“以顺德积小以高大”，困“以致命遂志”，井“以劳民劝相”，革“以治历明时”，鼎“以正位凝命”，震“以恐惧修省”，艮“以思不出位”，渐“以居贤德善俗”，归妹“以永终知敝”，丰“以折狱致刑”，旅“以明愼用刑而不留狱”，巽“以申命行事”，兌“以朋友讲习”，节“以制数度，议德行”，中孚“以议狱缓死”，小过“以行过乎恭，丧过乎哀，用过乎俭”，旣济“以思患豫防”，未济“以愼辨物居方”：皆因是𧰼，用是德，修身应事，致治消患之正条目也。观孔子与群弟子分別君子小人甚详，而正条目于易乃明著之，又当于其间择其尤简直切近者，孟子所谓左右逢其原，而近世亦有求端用力之说。夫力则当用，而端无事于他求也，求诸此足矣。此学者参前倚衡之要道也，与夫意测声随而宛转于枝叶之外者殊绝矣。
按易之初一画，卦分而为十二，二卦对立而为六十四，画之始终具焉。圣人非罔民以自神者，而学者多异说，不知过也。按班固用刘歆七略记易所起，伏羲文王作卦重爻，与周官不合，盖出于相传浮说，不可信；言“孔氏为之彖𧰼系辞文言序卦之属”，亦无明据。论语但言“加我数年，五十以学易”而已，易学之成与其讲论问答，乃无所见，所谓彖𧰼系辞作于孔氏者，亦未敢从也。然论语旣为群弟子分別君子小人无所不尽，而易之𧰼为君子设者五十有四焉。彖𧰼辞意劲厉，截然著明，正与论语相出入，然后信其为孔氏作无疑。至所谓上下系文言序卦，文义复重，浅深失中，与彖𧰼异，而亦附之孔氏者，妄也。自颜曾而下，讫于子思孟子，所名义理，万端千绪，然皆不若易𧰼之示人简而切，确而易行。学者诚有志于道，以是为经，而他书特纬之焉可也。
书文训故，莫知所起之时，盖义理由此而出。以易考之，有即其所称不待解释而明者，如屯、泰、否、谦、临、观、贲、复、遁、家人、睽、损、益、震、归妹、旅、巽、渙、节、旣济、未济，如此类者，必当时人所通知，故不复解释，止于核卦𧰼而已。有虽其所称义不随见，必待训释而通者，如“山下有险，险而止，蒙”，“上刚下险，险而健，讼”，“柔得位而上下应之曰小畜”，“柔得位，得中而应乎乾曰同人”，“柔得尊位，大中而上下应之曰大有”，“刚应而志行，顺以动，豫”，“刚来而下，柔动而说，随”，“刚上而柔下，巽而止，蛊”，“颐中有物曰噬嗑”，“无妄刚自外来而为主于內”，“大畜刚健笃实辉光，日新其德”，“明入地中，明夷”，“解险而动，动而免乎险，解”，“巽乎水而上水，井”，“水火相息，二女同居，其志不相得曰革”，“柔在內而刚得中，说而巽，孚”；需之为须，师之为众，比之为辅，履为柔履刚，剝之为剝，颐之为养，大过为大者过，小过为小者过，坎之为险，离之为丽，恒之为久，大壮为大者壮，晋之为进，蹇之为难，夬之为决，姤之为遇，萃之为聚，困为刚揜，鼎之为𧰼，艮之为止，渐之为进，丰之为大，兌之为说：必非其当时所通知，或虽通知而字与义不偶，故必以后字明前字，转相足而后著也。又有义不止于卦名者，如天为乾而𧰼乃为健，随不止于随而为天下随时；有虽卦所取名，彖所训义，而后世犹不能从者，如坤、小畜、大畜、噬嗑、坎、离、夬、姤、艮、兌；有虽卦所取名，彖所训义，而义理终微小不与卦并行者，如屯、需、渐是也。夫人之一身，自仁义礼智信之外无余理，形于世故，自六十四卦之外无余义，学者溯源而后循流，则庶几得之，若沿流以求源，则不胜其失。故余谆谆焉以卦𧰼定入德之条目而略于爻，又以卦名通世故之义训而略于卦者，惧沿流不足以求源也。
自有易以来，说者不胜其多，而淫诬怪幻亦不胜其众。孔子之学，无所作也，而于易独有成书，盖其忧患之者至矣。不幸而与大传以下并行，学者于孔氏无所得，惟大传以下之为信。虽非昔之所谓淫诬怪幻者，然而依于神以夸其表，耀于文以逞其流，于易之道犹曰出入焉而已。余旣条其大指，稍厘析之，诚渙然如此，则孔氏之成书翳而复明，易之道其庶几乎！
周官太卜“掌三易之法：一曰连山，二曰归藏，三曰周易，其经卦皆八，其別皆六十有四”。连山归藏虽不可得而见矣，以其义推之，非变则无以为易，非经非別则无以尽变，古人之所同者，不知其安所从始也。而后世之言易者，乃曰“伏羲始画八卦”，又曰“以代结绳之政”，神于野而诞于朴，非学者所宜述也。
“天尊地卑，乾坤定矣；卑高以陈，贵贱位矣；动靜有常，刚柔断矣；方以类聚，物以群分，吉凶生矣；在天成𧰼，在地成形，变化见矣。是故刚柔相摩，八卦相荡，鼓之以雷霆，润之以风雨，日月运行，一寒一暑。乾道成男，坤道成女；乾知大始，坤作成物；乾以易知，坤以简能”。此所以释夫彖也。按彖言“大哉乾元，万物资始，乃统天。云行雨施，品物流行，大明终始，六位时成，时乘六龙以御天；乾道变化，各正性命，保合太和，乃利贞，首出庶物，万国咸宁”；则皆乾德也，而天从之；传之所称，则皆天德也，而乾从之尔。且易之始画也，独乾而非坤，故彖之赞乾也，有乾而无坤，及其赞坤也，顺承乎天而已。然则“乾道成男，坤道成女，乾知大始，坤作成物，乾以易知，坤以简能”，是非坤不足以配乾，非乾坤不足以成易，而独乾非坤、有乾无坤之义隐矣。“乾道变化，各正性命”，充满覆载，无非乾也；“乾道成男，坤道成女”，则阴为无预乎阳，阳必有待于阴，而乾之功用褊矣。震虽有“不丧匕鬯”，咸虽有“取女吉”，姤虽有“勿用取女”，然而以乾坤为父母，六卦为男女，皆卜筮牵合之虛文，非孔氏之书所道也，故其彖曰“出可以守宗庙社稷，以为祭主”，又曰“柔上而刚下，二气感应以相与”，又曰“勿用取女，不可与长也”，岂有渎乎其间哉！乾德终始主乎健，其𧰼曰“自强”，曰“不息”；坤德终始主乎顺，其𧰼曰“厚德”，曰“载物”，今变而曰“易”曰“简”，然则健顺固所以为易简乎？抑健顺不足以尽乾、坤乎？易不必强，简不必厚乎？此皆与彖𧰼之义异，不可得而从也。
“六爻之动，三极之道也。”又曰：“有天道焉，有人道焉，有地道焉，兼三材而两之故六，六者非他也，三材之道也。”又曰：“兼三材而两之，故易六画而成卦；分阴分阳，迭用柔刚，故易六位而成章。”谓“六爻之动”则信有三极之道矣；谓“兼三材而两之故六”，则非也。六画成卦，画之所自有，六位成章，亦画之所自成；谓阴阳刚柔天地所由立于此，亦非也。易之作也，自画而始，不三之则无以为八也，不六之则无以为六十四也。故一以为天也，六之以为乾；二以为地也，六之以为坤；有一者无二也，有二者无一也，安得预计其为三哉？且易之旣成，则固备乎天地与人矣，而其始之所以作，则不必备也，原其始者莫著乎画，传者徒杂而言之，宜其晦而不明欤！
“君子所居而安者，易之序也”，不知指何序？谓易有成序，君子之所当居，则泛滥而无择；谓君子于易有所当居之序，则移徙而难常，若朝困而暮升，则俄约而忽泰，非所以为安也。夫卦无常，君子之德有常，孔氏之教也，以有常之德居无常之卦，彼逆而我顺，不取必于易也。
“易与天地准，故能弥纶天地之道。”传之为是言也，将以大夫易也，其意若曰，“天地至大也，而易能准之，又弥纶之”尔。按乾称“统天”，泰称“财成天地之道”，豫称“顺以动，故天地如之”，大壮称“正大，天地之情可见矣”，诗书之称道，未尝不先天；惟易不然，盖其因变以明理，而后知天地之不能违也。然则天地固准易，而易非准天地也，且旣已准而从之矣，又安能弥纶之乎？
“夫乾，其靜也专，其动也直，是以大生焉；夫坤，其靜也翕，其动也辟，是以广生焉；广大配天地”。易于乾、坤不并言，盖因乾而后有坤也；天地则并言之矣，盖有天则必有地也。彖称“坤厚载物，德合无疆，先迷失道，后顺得常，西南得朋，乃与类行，东北丧朋，乃终有庆”。先后得丧之间，作易者戒之，则坤之广宜若配地者。至乾以元统天，以六御天，正性命，合太和，皆有待于乾而后能；则乾之为大，非配天者也。考德者不明乎此，则阴阳错行，刚柔杂施，何以出首万物而用九乎？
“鸣鹤在阴，其子和之，我有好爵，吾与尔靡之。子曰：君子居其室，出其言善，则千里之外应之，况其迩者乎！出其言不善，则千里之外违之，况其迩者乎！言出乎身，加乎民，行发乎迩，见乎远，言行，君子之枢机，枢机之发，荣辱之主也。言行，君子之所以动天地也，可不愼乎！”按中孚“柔在內而刚得中”至于“䐁魚吉”，而𧰼“以议狱缓死”，则其信乎己而恕乎人也至矣；故“鸣鹤在阴，其子和之”，𧰼曰“中心愿也”。夫苟中心之所愿，则其化服而感应者，岂必以子言哉？今特于言行而表之，皇皇乎所以动物者而致愼焉，此上九之“翰音登于天”而不可长者也。
“亢龙有悔。子曰：贵而无位，高而无民，贤人在下位而无辅，是以动而有悔也。”乾为易之主，非他卦交错相成之比，故其为初也潜而隐，而非不可用也；其为四也跃而进，而非必求用也；至于上，则道成且革矣，故爻以为“亢而有悔”，而𧰼以为“盈不可久”，明其将变而之阴尔，非若传之所谓也。且始终皆道，奚位之择？独乾御世，奚民之求？功则由己，奚辅之待？后世不知乾所以成易，而指成易以论乾，是以其言若此也。
“不出戶庭无咎。子曰：乱之所生也，则言语以为阶，君不密则失臣，臣不密则失身，几事不密则害成，是以君子愼密而不出也。”按节，“君子以制数度，议德行”，非可密之事。初九居节之始，不出戶庭，惟始可节，故𧰼以为知通塞，固宜明示节限，安有密闭也！历考书诗正文，自尧舜至文武，君臣相与，造治成德，虽不为疏以致败，亦无依密以成功者。君臣不密，此论杂霸战国之时事可也，去帝王远矣。
“大衍之数五十，其用四十有九，分而为二以𧰼两，挂一以𧰼三，揲之以四以𧰼四时，归奇于扐以𧰼闰，五岁再闰，故再扐而后挂。天数五，地数五，五位相得而各有合。天数二十有五，地数三十，凡天地之数五十有五，此所以成变化而行鬼神也。乾之策二百一十有六，坤之策百四十有四，凡三百有六十，当期之日，二篇之策万有一千五百二十，当万物之数也。是故四营而成易，十有八变而成卦，八卦而小成，引而伸之，触类而长之，天下之能事毕矣。显道神德行，是故可与酬酢，可与祐神矣。”按易之始，有三而已，自然而成八；有六而已，自然而成六十四；一成一反，𧰼类晓然而名义出焉，非四十九所能用，非挂非归非再扐所能通也。然则自乾而至未济，皆已具矣，已具则必有起数，故筮人为是以起之，云“得某爻，爻成当某卦，某爻当变，变当之某卦”而已，此易之浅事也。易成在先，卦起在后，今传之言若是，是不知易之所以成，而即以筮人之所起者为易，无惑乎易道之不章也。又谓𧰼三材四时，一闰再闰，愈浅末矣。
“子曰：知变化之道者，其知神之所为乎！易有圣人之道四焉：以言者尙其辞，以动者尙其变，以制器者尙其𧰼，以卜筮者尙其占。是以君子将有行也，问焉而以言，其受命也如响，无有远近幽深，遂知来物，非天下之至精，其孰能与于此！参伍以变，错综其数，通其变，遂成天地之文；极其数，遂定天下之𧰼；非天下之至变，其孰能与于此！易，无思也，无为也，寂然不动，感而遂通天下之故，非天下之至神，其孰能与于此！夫易，圣人之所以极深而硏几也。唯深也，故能通天下之志；唯几也，故能成天下之务，唯神也，故不疾而速，不行而至。子曰易有圣人之道四焉者，此之谓也”。按易以彖释卦，皆即因其画之刚柔逆顺往来之情，以明其吉凶得失之故，无所谓“无思无为”、“寂然不动”、“不疾而速、不行而至”者。余尝患浮屠氏之学至中国，而中国之人皆以其意立言，非其学能与中国相乱，而中国之人实自乱之也。今传之言易如此，则何以责夫异端者乎？至于“问焉而以言，其受命也如响，无有远近幽深，遂知来物”，眞卜筮之所为，而圣人之所黜尔，反以为有圣人之道，可乎？
“天一，地二，天三，地四，天五，地六，天七，地八，天九，地十”，此言阴阳奇耦可也，以为五行生成，非也。按洪范以凡举五行，鲧之所以汩陈者，谓其以土捍水尔。五行无所不在，其曰天生而地成之，是又传之所无有，而学者以异说佐之也。且使其果信，则于易之道曷损益乎！
“易有太极”，近世学者以为宗旨秘义。按卦所𧰼惟八物，推八物之义为乾、坤、艮、巽、坎、离、震、兌，孔子以为未足也，又因彖以明之，其微兆往往卦义所未及。故谓乾各正性命，谓复见天地之心，言神于观，言情于大壮，言感于咸，言久于恒，言大义于归妹，无所不备矣；独无所谓“太极”者，不知传何以称之也？自老耼为虛无之祖，然犹不敢放言，曰“无名天名之始，有名万物之母”而已。至庄列始妄为名字，不胜其多，故有“太始”“太素”“未始有夫未始有无”茫昧广远之说，传易者将以本原圣人，扶立世教，而亦为太极以骇异后学，后学鼓而从之，失其会归，而道日以离矣。又言“太极生两仪，两仪生四𧰼”，则文浅而义陋矣。
“崇高莫大乎富贵”，是以富贵为主，至权与道德并称，书诗何尝有此义，学者不可从也；从之，则富贵不足以成道德，而终至于灭道德矣。按卦比以五阴宗一阳，大有以五阳宗一阴，其𧰼比曰“先王以建万国，亲诸侯”，𧰼大有曰“君子以遏恶扬善，顺天休命”。然则崇高富贵必如是而后可，故显比则失前禽，交如则信以发志；不然，则以富贵高天下而其敝至于秦汉矣。
十三卦亦近世学者所标指，而其说尤为不通。包牺氏始为罔罟，神农氏始为耒耨、交易，黃帝尧舜始为衣裳，其后乃有舟楫、马牛、臼杵、弧矢、宮室、栋宇，甚矣其不考于易也！易十三卦义详矣，乃无毫厘形似之相近者。学者诚能准义于易，则凡本𧰼所称，义类炳然，诚得一二如此，足以经世纪民，律身而成德矣。不是之求而震于异说，欲大而反小之，其卒无所底止而已矣。
“天下同归而殊涂，一致而百虑”，以为不足思，不足虑也。然言“日月相推而明生”者，是不知明之所由生；“寒暑相推而岁成”者，是不知岁之所由成也；因其往来之已然，而遂欲利用安身于其间者，是不知德之所由崇也；然则曾“憧憧往来朋从尔思”之未及，而尙何以穷神而知化乎！故传之义多似于深而其实浅者，亦学者之所不可不知也。故𧰼以为未光大，而不以为不当思，使其感人心而天下和平，则虽憧憧而不为己私，然乌有安其固然而不知所由来者哉！
“其亡其亡，系于苞桑。”按否以九五为大人吉，有“其亡其亡”之戒，必深固根本以为众阳之主，言朋来之阴未易当之，所恃者在正而已。此岂常道居尊之时，而传谓“安不忘危，存不忘亡，治不忘乱，故身安而国家可保”。呜呼！吾未见处危乱之世而自谓治安者也。
離騷篇名的解釋，舊説可以概括爲兩類：一司馬遷史記屈原列傳説：“離騷者，猶離憂也。”班固離騷贊序訓釋更爲明確：“離，猶遭也。騷，憂也。明己遭憂作辭也。”二説略同，多爲後人所宗，並有所申説。二王逸楚辭章句離騷經序説：“離，别也。騷，愁也。經，徑也。言己放逐離别，中心愁思。猶依道徑以風諫君也。”此説釋“離騷”爲“别愁”，在後世也很有影響。在近人的解釋中，影響較大的亦有兩家：游國恩先生認爲，“離騷”與大招中的“勞商”雙聲通轉，“勞商”王逸注爲古曲名，則離騷亦應古曲名，用於篇名與九歌、九辯相若。至於“離騷”二字本身的意義，則游先生認爲，“離騷”卽“牢騷”，二字當釋爲一詞，不宜分釋説詳楚辭概論。又錢鍾書先生説，“離騷”是“欲擺脱憂愁而遁避之”之意，與用作人名的“棄疾”、“去病”，或用作詩題的“遣愁”、“送窮”相類説詳管錐編第二册。此二説亦頗爲新穎别緻。從屈原的生平事蹟和屈辭用詞之例來看，我們認爲司馬遷和班固的解釋較爲符合題名原意。
關於本篇的創作年代，漢代學者大都認爲作於楚懷王時期。這個結論是正確的。但説到離騷具體的創作年代，則漢人之説莫衷一是，多有矛盾，不可輕信。例如屈原列傳既已明確指出離騷作於楚懷王怒而疏屈原之後，但後文又認爲作於懷王時被放逐之後，而且在太史公自序中更肯定地説：“屈原放逐，乃賦離騷。”班固在離騷贊序中認爲“懷王怒而疏屈原，屈原以忠信見疑，憂愁幽思而作離騷”。但在漢書地理志中却説：“屈原被讒放逐，作離騷諸賦，以自傷悼。”王逸離騷序也有類似的矛盾。屈原的被疏與被放分别在楚懷王和頃襄王兩個朝代，中間相隔數十年，漢人却混爲一談，可見他們對離騷具體創作年代的認識是十分模糊的。在漢人研究的基礎上，結合對離騷本文和屈原生平事蹟的分析，我們認爲離騷的創作可能是在楚懷王二十四、二十五、二十六這三年之中，時爲公元前三五至三三年，屈原四十八歲至五十歲。
離騷是中國古代文學中僅見的長篇抒情詩。全詩以強烈的愛憎、豐富的形象、濃重的色彩深刻反映了詩人屈原與楚國反動貴族之間的激烈的政治鬥争，突出表現了屈原本人的進步理想、政治熱情、峻潔的品格和頑強的鬥争精神。詩中反覆強調修明法度、舉賢授能，是使楚國強盛的正確道路；而違法亂紀、結黨營私則必然將楚王朝引向危亡。詩人熟練地運用比興的手法，描寫兩種主張和做法之間的鬥争。由於離騷的創作密切反映了楚國當時的政治現實，作者在強烈的政治傾向的推動下，又創造性地在抒情叙事中融進了説理的成份，因而使全詩具有鮮明的政論性，這正是它的思想性的集中表現；從中可以清楚地看出，在當時的歷史條件下，屈原作爲地主階級的進步政治家所達到的思想高度及其必然存在的歷史局限。
離騷作爲抒情詩，大大突破了詩經中基本定型的“短章復沓”形式，它在高度概括複雜的現實矛盾的基礎上，對抒情主題作了富於變化而層層深入的表達。全詩篇幅宏偉，氣勢磅礴，波瀾起伏，氣象萬千。詩人屈原在創作上的一些主要特徵，如積極浪漫主義、比興藝術和華實並茂的語言風格等，都在離騷中得到最充分、最典型的表現，因而也最能够顯示屈原的藝術個性和獨特風格。總的來説，離騷的出現，的確在中國文學史上標誌着詩歌創作進入了新的時代。
昔三后之純粹兮，固衆芳之所在。雜申椒與菌桂兮，豈維紉夫蕙茝。彼堯舜之耿介兮，既遵道而得路。何桀紂之猖披兮，夫唯捷徑以窘步。惟夫黨人之偷樂兮，路幽昧以險隘。豈余身之憚殃兮，恐皇輿之敗績。忽奔走以先後兮，及前王之踵武。荃不察余之中情兮，反信讒而齌怒。余固知謇謇之爲患兮，忍而不能舍也。指九天以爲正兮，夫唯靈脩之故也。曰黄昏以爲期兮，羌中道而改路。初既與余成言兮，後悔遁而有他。余既不難夫離别兮，傷靈脩之數化。
余既滋蘭之九畹兮，又樹蕙之百畝。畦留夷與揭車兮，雜杜衡與芳芷。冀枝葉之峻茂兮，願竢時乎吾將刈。雖萎絶其亦何傷兮，哀衆芳之蕪穢。衆皆競進以貪婪兮，憑不猒乎求索。羌内恕己以量人兮，各興心而嫉妒。忽馳騖以追逐兮。非余心之所急。老冉冉其將至兮，恐脩名之不立。朝飲木蘭之墜露兮，夕餐秋菊之落英。苟余情其信姱以練要兮，長顑頷亦何傷。擥木根以結茝兮，貫薜荔之落蕊。矯菌桂以紉蕙兮，索胡繩之纚纚。謇吾法夫前脩兮，非世俗之所服。雖不周於今之人兮，願依彭咸之遺則。
從開頭至此是全篇第一大段。在這一大段中，作者自述其身世、德才和理想；他關心楚王朝的命運而把改革的希望寄托於楚王，終因楚王變心而理想不能實現。接着又敍述他同楚國反動貴族集團的深刻矛盾，對後者作了尖鋭有力的揭露。最後設想自己要隱退，但仍決心堅持原有的品德和理想。
女嬃之嬋媛兮，申申其詈予。曰鮌婞直以亡身兮，終然殀乎羽之野。汝何博謇而好脩兮，紛獨有此姱節。薋菉葹以盈室兮，判獨離而不服。衆不可户説兮，孰云察余之中情。世並舉而好朋兮，夫何焭獨而不予聽。
依前聖以節中兮，喟憑心而歷茲。濟沅湘以南征兮，就重華而敶詞。啓九辯與九歌兮，夏康娱以自縱。不顧難以圖後兮，五子用失乎家巷。羿淫遊以佚畋兮，又好射夫封狐。固亂流其鮮終兮，浞又貪夫厥家。澆身被服強圉兮，縱欲而不忍。日康娱以自忘兮，厥首用夫顛隕。夏桀之常違兮，乃遂焉而逢殃。后辛之菹醢兮，殷宗用而不長。湯禹儼而祗敬兮，周論道而莫差。舉賢而授能兮，循繩墨而不頗。皇天無私阿兮，覽民德焉錯輔。夫維聖哲以茂行兮，苟得用此下土。瞻前而顧後兮，相觀民之計極。夫孰非義而可用兮，孰非善而可服。阽余身而危死兮，覽余初其猶未悔。不量鑿而正枘兮，固前脩以菹醢。曾歔欷余鬱邑兮，哀朕時之不當。攬茹蕙以掩涕兮，霑余襟之浪浪。
跪敷衽以陳辭兮，耿吾既得此中正。駟玉虬以椉鷖兮，溘埃風余上征。朝發軔於蒼梧兮，夕余至乎縣圃。欲少留此靈瑣兮，日忽忽其將暮。吾今羲和弭節兮，望崦嵫而勿迫。路曼曼其脩遠兮，吾將上下而求索，飲余馬於咸池兮，總余轡乎扶桑。折若木以拂日兮，聊逍遥以相羊。前望舒使先驅兮，後飛廉使奔屬。鸞皇爲余先戒兮，雷師告余以未具。吾令鳳鳥飛騰兮，繼之以日夜。飄風屯其相離兮，帥雲霓而來御。紛總總其離合兮，斑陸離其上下。吾令帝閽開關兮，倚閶闔而望予。時曖曖其將罷兮，結幽蘭而延佇。世溷濁而不分兮，好蔽美而嫉妒。
關於本篇的創作背景，王逸認爲是屈原在流放中看到楚國先王之廟和公卿祠堂，裏面畫着“天地山川神靈，琦瑋僪佹，及古聖賢怪物行事”，於是就一邊提出疑問，一邊寫在壁上。這個説法大概是推測之詞，因資料缺乏，無法確考。但從本篇所表現的思想情緒來看，説它是屈原被放逐之後所作，則是比較可信的。又篇中説：“薄暮雷電，歸何憂？伏匿穴處，爰何云？”也當是被放逐之後的情狀。一説本篇作於楚懷王時期，是屈原早期的作品。這與本篇的思想情緒不太相合。
“天問”二字的解釋，古今也多有不同。王逸認爲“天問”就是“問天”，因“天尊不可問，故曰天問。”清代王夫之楚辭通釋説：“原以造化變遷，人事得失，莫非天理之昭著者，故舉天之不測不爽者，以問憯不畏明之庸主具臣，是爲天問，而非問天。”清代戴震屈原賦注説：“問，難也。天地之大，有非恒情所可測者，設難疑之。”認爲“天問”是對天地間變化莫測之事的問難。近人或認爲“天問”就是“關於天的問題”。比照諸説，似戴説較爲近是。從本篇内容看，天問的“天”字有廣闊的含義，包括自然界，也包括社會歷史，相當於現在所説的“客觀世界”。因此，所謂“天問”，大概就是“關於客觀世界的問難”的意思。
天問全篇以提問的方式構成，共提出了一百七十多个問題。提問涉及的範圍極廣，包括天地的形成和結構，有關自然和社會的許多神話傳説，還有一部分歷史事實。作者通過提問表現了一種强烈的願望，卽按照事物的本來面貌去求得對自然界和社會歷史的真實瞭解；爲此他敢於對奴隸社會中形成的哲學、政治、倫理、道德等各種傳統觀念提出深刻的懷疑以至尖鋭的批判，特别是對“天命論”的懷疑和批判。這種富有戰鬥性的樸素唯物主義傾向，是同他在政治上的革新主張和鬥争行動有着密切聯繫的。
天問在藝術上具有鮮明的特色。全文“參差歷落，圓轉活脱”，以宏偉奔放的氣勢表現了深沉的思考和活躍的想像。它的語言風格比屈原的其他詩作更多地吸取了先秦散文的特點，但仍保持着詩歌語言的特殊結構和節奏，用韻也相當整齊嚴格。
天問一篇比較難讀。早在王逸作注之時，就已慨歎“其文義不次”，“世相教傳，而莫能説天問”了。究其原因，大部份是錯簡譌脱所致。從清代的屈復始，不少學者對天問的錯簡進行了整理，成果顯著。整理後的天問，大致解決了“文義不次”的問題，頗可讀通。但各家的整理是否符合天問的原貌，則因資料缺乏，不敢遽斷。因此，原文次序仍從王逸章句。至於明顯錯簡，則略加説明。各家的整理成果，也擇善而從，附於校記之中，以供參考。
曰遂古之初，誰傳道之？上下未形，何由考之？冥昭瞢闇，誰能極之？馮翼惟像，何以識之？明明闇闇，惟時何爲？陰陽三合，何本何化？圜則九重，孰營度之？惟茲何功，孰初作之？斡維焉繫？天極焉加？八柱何當？東南何虧？九天之際，安放安屬？隅隈多有，誰知其數？天何所沓十二焉分？日月安屬？列星安陳？出自湯谷，次于蒙汜；自明及晦，所行幾里？夜光何德，死則又育？厥利維何，而顧菟在腹？女岐無合，夫焉取九子？伯强何處？惠氣安在？何闔而晦？何開而明？角宿未旦，曜靈安藏？
不任汩鴻，師何以尚之？僉曰何憂，何不課而行之？鴟龜曳銜，鮌何聽焉？順欲成功，帝何刑焉？永遏在羽山，夫何三年不施？伯禹愎鮌，夫何以變化？纂就前緒，遂成考功。何續初繼業，而厥謀不同？洪泉極深，何以窴之？地方九則，何以墳之？河海應龍，何盡何歷？鮌何所營？禹何所成？康回馮怒，墜何故以東南傾？
九州安錯？川谷何洿？東流不溢，孰知其故？東西南北，其修孰多？南北順㯐，其衍幾何？崑崙縣圃，其凥安在？增城九重，其高幾里？四方之門，其誰從焉？西北辟啓，何氣通焉？日安不到，燭龍何照？羲和之未揚，若華何光？何所冬暖？何所夏寒？焉有石林？何獸能言？焉有虬龍，負熊以遊？雄虺九首，儵忽焉在？何所不死？長人何守？靡蓱九衢，枲華安居？一蛇吞象，厥大何如？黑水玄趾，三危安在？延年不死，壽何所止？鯪魚何所？鬿堆焉處？羿焉彃日？烏焉解羽？
禹之力獻功，降省下土四方。焉得彼嵞山女，而通之於台桑？閔妃匹合，厥身是繼；胡維嗜不同味，而快鼂飽？啟代益作后，卒然離蠥，何啟惟憂，而能拘是達？皆歸䠶𥷴，而無害厥躬，何后益作革，而禹播降？啟棘賓商，九辯九歌。何勤子屠母，而死分竟地？帝降夷羿，革孽下民；胡䠶夫河伯，而妻彼雒嬪？馮珧利決，封豨是䠶，何獻蒸肉之膏，而后帝不若？浞娶純狐，眩妻爰謀，何羿之䠶革，而交吞揆之？
阻窮西征，巖何越焉？化爲黄熊，巫何活焉？咸播秬黍，莆雚是營。何由並投，而鮌疾脩盈？白蜺嬰茀，胡爲此堂？安得夫良藥，不能固臧？天式從横，陽離爰死。大鳥何鳴，夫焉喪厥體？蓱號起雨，何以興之？撰體協脅，鹿何膺之？鼇戴山抃，何以安之？釋舟陵行，何以遷之？惟澆在户，何求於嫂？何少康逐犬，而顛隕厥首？女歧縫裳，而館同爰止；何顛易厥首，而親以逢殆？湯謀易旅，何以厚之？覆舟斟尋，何道取之？
桀伐蒙山，何所得焉？妹嬉何肆，湯何殛焉？舜閔在家，父何以鱞？堯不姚告，二女何親？厥萌在初，何所億焉？璜臺十成，誰所極焉？登立爲帝，孰道尚之？女媧有體，孰制匠之？舜服厥弟，終然爲害；何肆犬體，而厥身不危敗？吴獲迄古，南嶽是止；孰期去斯，得兩男子？緣鵠飾玉，后帝是饗；何承謀夏桀，終以滅喪？帝乃降觀，下逢伊摯，何條放致罰，而黎服大説？
簡狄在臺，嚳何宜？玄鳥致貽，女何喜？該秉季德，厥父是臧；胡終弊於有扈，牧夫牛羊？干協時舞，何以懷之？平脅曼膚，何以肥之？有扈牧竪，云何而逢？擊牀先出，其命何從？恒秉季德，焉得夫朴牛？何往營班禄，不但還來？昏微遵迹，有狄不寧。何繁鳥萃棘，負子肆情？眩弟並淫，危害厥兄，何變化以作詐，後嗣而逢長？成湯東巡，有莘爰極，何乞彼小臣，而吉妃是得？水濱之木，得彼小子，夫何惡之，媵有莘之婦？湯出重泉，夫何辠尤？不勝心伐帝，夫誰使挑之？
會鼂争盟，何踐吾期？蒼鳥羣飛，孰使萃之？到擊紂躬，叔旦不嘉，何親揆發，足周之命以咨嗟？授殷天下，其位安施？反成乃亡，其罪伊何？争遣伐器，何以行之？並驅擊翼，何以將之？昭后成遊，南土爰底，厥利惟何，逢彼白雉？穆王巧梅，夫何爲周流？環理天下，夫何索求？妖夫曳衒，何號于市？周幽誰誅，焉得夫襃姒？天命反側，何罰何佑？齊桓九會，卒然身殺。彼王紂之躬，孰使亂惑？何惡輔弼，讒諂是服？比干何逆，而抑沈之？雷開阿順，而賜封之？何聖人之一德，卒其異方？梅伯受醢，箕子詳狂。
稷維元子，帝何竺之？投之于冰上，鳥何燠之？何馮弓挾矢，殊能將之？既驚帝切激，何逢長之？伯昌号衰，秉鞭作牧。何令徹彼岐社，命有殷國？遷藏就岐，何能依？殷有惑婦，何所譏？受賜兹醢，西伯上告，何親就上帝罰，殷之命以不救？師望在肆，昌何識？鼓刀揚聲，后何喜？武發殺殷，何所悒？載尸集戰，何所急？
伯林雉經，維其何故？何感天抑墜，夫誰畏懼？皇天集命，惟何戒之？受禮天下，又使至代之。初湯臣摯，後兹承輔，何卒官湯，尊食宗緒？勳闔夢生，少離散亡，何壯武厲，能流厥嚴？彭鏗斟雉，帝何饗？受壽永多，夫何久長？中央共牧后何怒？𧒒蛾微命，力何固？驚女采薇，鹿何祐？北至回水，萃何喜？兄有噬犬，弟何欲？易之以百兩，卒無禄。
薄暮雷電，歸何憂？厥嚴不奉，帝何求？伏匿穴處，爰何云？荆勳作師，夫何長？悟過改更，我又何言？吴光争國，久余是勝。何環穿自閭社丘陵，爰出子文？吾告堵敖以不長，何試上自予，忠名彌彰？
九章是屈原的一組作品的總稱，一共有九篇。這九篇作品，依照王逸楚辭章句的排列次序是：惜誦一，涉江二，哀郢三，抽思四，懷沙五，思美人六，惜往日七，橘頌八，悲回風九。九篇裏，除橘頌、悲回風兩篇風格特異，其餘的七篇，記録並且反映了屈原一生中某些時期的經歷、遭遇及當時的思想活動，是研究屈原生平及其思想的重要材料，受到歷代屈原研究者的重視。但是，九章所能提供於後人的，畢竟衹是屈原生平經歷的一些片斷，而不是屈原一生遭際的全部。九章中的敍事、抒情，在許多情況下，對背景、地點、時間，都不作明確的交待，衹是隨所之記之；隨感而發。這是因爲，九章畢竟是文學作品，而不是屈原生平的實録。同時，有關屈原生平的歷史材料殘缺、含混，這就使得九章以及屈原生平的研究有很大困難。因此，這必然會使歷代的楚辭研究者在一些問題上争論不休，有的問題經過幾代學者的努力探索，已經取得了基本一致的意見；有的問題却至今聚訟紛紜，莫衷一是。在九章研究以及相關的屈原生平的研究中，所存在的問題，概括起來有如下幾點：一、九章作於何時；二、屈原流放的次數、地點及流放江南所走的路綫；三、哀郢作於何時，爲何而作；四、懷沙是否絶命詞；五、惜往日、悲回風等篇的真僞問題。下面就把這些問題的研究概況，作一簡要的説明。
有關九章篇章的最早記載，見於史記。史記屈原賈生列傳提到了哀郢與懷沙。司馬遷説：“余讀離騷、天問、招魂、哀郢，悲其志。”在屈原傳中，司馬遷全文收録懷沙一篇，説：“乃作懷沙之賦。……於是懷石遂自沈汨羅以死。”史記之外，與九章有關的記載還有兩條。一是劉向所作九嘆憂苦，其中有“嘆離騷以揚意兮，猶未殫於九章”之句。“九章”這一名稱的最早記載便見於此處。二是漢書揚雄傳，説揚雄“又旁惜誦以下至懷沙一卷，名曰畔牢愁”。漢人典籍中與九章有關的材料僅有這三條。這三條材料説明，司馬遷寫史記的時候，還未有“九章”這一名稱。九章中的哀郢、懷沙二篇，在當時並不是作爲九章的組成部分而存在，而是與屈原的其他作品，如離騷、天問、招魂等篇章一樣，是以獨立的、單篇的形式存在的。其次，西漢末年的劉向明確提到了“九章”，這説明或許在劉向之前已經産生了“九章”；或許正是劉向本人在編集楚辭時，將零散的、屈原不同時期寫作的九篇作品輯在一起，名之曰“九章”。這後一種情況的可能性更大一些。因爲劉向生活的時期與揚雄同時還稍前，劉向已知“九章”之名，而揚雄既仿惜誦以下至懷沙作畔牢愁，却又不提“九章”之名，這或可説明，九章名稱出自劉向，因爲是新創，時間不長，流傳未廣，在當時還没有被包括揚雄在内的廣大學者普遍接受、承認。如果“九章”這一名稱在劉向之前就已經廣爲人知，揚雄似乎没有理由不提。
在王逸之前，還没有注釋九章的記載，但是在王逸之前，或者與王逸同時，恐怕有人曾注釋九章中的個别篇章。因爲王逸在離騷序中説，他作楚辭章句的依據是：“以所識所知，稽之舊章，合之經傳，作十六卷章句。”這“舊章”與“經傳”，自然是王逸在注釋中引經據典的依憑，它也應當包括前人對屈原作品所作的傳注。王逸爲九章作注，其中有“或曰”二字，當是王逸引用他人之説。這説明，王逸注九章，並非空無依傍，王逸也並不是漢代注釋九章的唯一之人。
王逸所作九章序，對後世的九章研究影響很大。他説：“九章者，屈原之所作也。屈原放於江南之野，思君念國，憂心罔極，故復作九章。章者，著也，明也。言己所陳忠信之道，甚著明也。卒不見納，委命自沈。楚人惜而哀之，世論其詞，以相傳焉。”在離騷序中也説：“……襄王復用讒言，遷屈原於江南。屈原放在草野，復作九章。”王逸對九章的認識有三：一、九章各篇都是屈原所作；二、九章作於頃襄王放屈原於江南時；三、九章這一名稱乃屈原所自題。這三點看法是否正確呢？關於九章各篇是否屈原所作，自漢人注屈賦始，直至清代，基本上没有異議。絶大多數學者都認爲，九章各篇都是屈原的作品。清末，曾國藩、吴汝綸等對惜往日、悲回風等篇是否屈原所作提出懷疑。此後就不斷有後繼者引申其説，逐漸形成了九章研究中的一種意見，綿延至今。關於第二點。王逸認爲，九章是屈原在頃襄王時被放於江南期間所作，這種看法不完全對。細察九章各篇内容，九章是屈原在不同時期、不同地點的作品。其中有些篇章，分明是作於懷王時期，并不屬頃襄王時；各篇的寫作地點也是有南有北，絶非僅限於江南一域。至於九章之名是否屈原自題，答案是很清楚的。王逸釋“章”爲“著也，明也。言己所陳忠信之道，甚著明也”，是很牽强的。
宋代朱熹對九章的看法也給後人以很大影響。他在楚辭集注九章序中説：“九章者，屈原之所作也。屈原既放，思君念國，隨事感觸，輙形於聲。後人輯之，得其九章，合爲一卷，非必出於一時之言也。”後世研究楚辭者多認爲，朱熹這一説法，打破了自漢代以來所認定的九章作於頃襄王放屈原於江南之時這一成説，是九章研究中的一個轉折。按照這樣的理解，朱熹對九章研究固然貢獻很大，但其實這是人們對朱熹的誤解，並没有完整地了解朱熹對九章的看法。朱熹在離騷序中説：“王疏屈原，屈原被讒，憂心煩亂，不知所訴，乃作離騷。襄王立，復用讒言，遷屈原於江南。屈原復作九歌、天問、九章、遠遊、卜居、漁父等篇，冀伸己志，以悟君心，而終不見省。”朱熹認爲，九章作於頃襄王遷屈原於江南時。他認爲屈原在懷王時衹是被疏，被放是在頃襄王時的事。因而他在九章序中所説“屈原既放”，“隨事感觸，輙形於聲”，衹能是指頃襄王放屈原於江南時事，決不是指懷王時。如此看來，朱熹對九章的看法，在寫作時間、地點這些大的方面，與王逸是完全一致的。他與王逸的不同點在於，王逸認爲九章乃屈原自題，朱熹則認爲，是後人輯屈原作品，得其九章，合爲一卷。這是符合歷史事實的。朱熹説九章“非必出於一時之言”，是將九章的寫作限制在屈原被頃襄王放逐於江南的這一段時期之内，是指九章在這段時期内斷續寫成，由後人輯爲一卷，而不是屈原一次完成，自題九章。
自漢代王逸以來，學者們對屈原流放情況的了解是籠統、模糊的。流行的説法是：屈原在懷王時衹是被疏，未曾遭到放逐；到了頃襄王時屈原被流放，地點是江南地區。屈原正是在流放江南時寫作了九章。後來到了清代，林雲銘首先打破了自漢代以來的傳統看法。他認爲屈原曾兩次被流放，第一次是在楚懷王時期，放逐地點是漢北在今湖北省襄樊市至鄖縣一帶，抽思一篇就是屈原在漢北時所作。屈原在漢北的時間不是很長，後來又被召回郢都。頃襄王時屈原第二次被放逐，地點是江南地區。林雲銘的説法是合理的，屈原在楚懷王時期確曾被迫離開郢都到了漢北，但這次還不是流放，而是被疏而謫居漢北。繼林雲銘之後，清人蔣驥對九章中提到的屈原流放所經之地進行了考證，對屈原流放江南所走的路綫作了探索。從九章有關屈原流放江南的各篇來看，屈原流放并非固定於一地，而是不斷地遷徙、流亡。根據蔣驥的考證，屈原流放江南所走的路綫是：先由郢都出發，沿長江東下，經今武漢地區，再嚮東至陵陽今安徽省南部青陽縣附近有陵陽鎮，在大江之南、青弋江之北。屈原在陵陽九年。從郢都出發，一路嚮東直到陵陽，這條路綫在哀郢中有敍述。後來，屈原又以陵陽爲起點，沿長江嚮西往回走，重新到達今武漢地區，然後折嚮西南，穿越洞庭湖，進入沅水繼續嚮西，直到辰陽和漵浦今湖南省辰溪、漵浦一帶。涉江篇敍述了這一段行程。不久，屈原又由漵浦出發，再入沅水東行，又穿過洞庭湖，到達湘水附近，最後在長沙以北的汨羅江投水自盡。這一段路綫在懷沙篇中有所反映。蔣驥的這一考證結果比較合理，它使傳統説法中衹知屈原流放江南沅湘一帶却不知其詳的狀況得到了改變；使屈原流放江南所經之地、所行路綫在屈原的作品中得到了印證。蔣驥的這一發明，雖然不能説就是最後的定論了，但是由於它使屈原流放江南的路綫問題得到了比較合理的解釋，因此被許多楚辭研究者所認可，其主要結論至今仍被不少人接受並採用。
哀郢是九章中争論較大的一篇。明代汪瑗認爲，哀郢是寫頃襄王二十一年秦將白起破郢之事。屈原作爲“罪人”，被攻破郢都的秦人赦遷於東方，但却不知爲東方何郡邑。哀郢作於頃襄王二十一年，據哀郢篇中“至今九年而不復”句，上推九年，屈原見廢當在頃襄王十三年。依照汪瑗的説法，這裏就産生了一個無法解釋的問題：既然屈原是在頃襄王二十一年被攻破郢都的秦人赦遷離郢，哀郢也是在這一年寫作的，屈原此時人還在郢都，如何解釋“至今九年而不復”？就算屈原於頃襄王十三年被廢，那麽他是何時離開郢都，又是何時返回的呢？這些問題是汪瑗無法回答的。
清人王夫之也認爲，哀郢的寫作背景是頃襄王二十一年秦破郢都。但是，他認爲哀郢是寫頃襄遷陳，不是寫屈原被放。如果哀郢如王夫之所説，是寫頃襄遷陳，對於這樣一件大事，憂國憂民如屈原者，在哀郢中爲何不曾有一句提及？且全文寫的是屈原一路東行的所經之地及思鄉之痛，更像是屈原被遷逐，看不出是楚王朝遷都。
清代的蔣驥則認爲，屈原於懷王十八年以後被放於漢北，懷王末年被召還郢。頃襄王卽位後，屈原又被放江南，放逐地點是陵陽。屈原在陵陽九年，然後渡江去辰漵。蔣驥根據哀郢中“當陵陽之焉至兮，淼南渡之焉如”句，提出陵陽是地名，是屈原哀郢中提到的“東遷”的目的地。蔣驥之前的舊注，大都把陵陽解釋爲“大波之神”亦卽波浪的意思。王夫之雖然把陵陽當作地名，但却没有把它與屈原的放逐聯繫起來。蔣驥不但指出陵陽是屈原的放逐地點，還把哀郢與涉江中屈原放逐的路綫、經過的地點作了考證，指出屈原放於江南的路綫是“自東北往西南”，把哀郢與涉江中屈原流放的路綫銜接起來了。蔣驥的貢獻在於，他提出了“屈原被放逐於陵陽”的説法，這就使得哀郢中“東遷”的目的地有了着落；“至今九年而不復”中“至今”所在的具體地點有了答案；在此之後的涉江南渡也有了起點。就是説，蔣驥的新説法，使得以往留存的有關屈原再放江南這一問題中的疑點，似乎得到了合理的解釋。所以，蔣驥的説法能够被大多數學者所接受、采納，至今還是用來解釋哀郢以及屈原流放江南的路綫的重要的觀點。但是，這裏存在一個問題，卽蔣驥提出的説法是没有史料根據的，在屈原的作品中，也没有與蔣驥的説法相吻合的佐證。蔣驥僅僅是根據“當陵陽之焉至”一句而提出了他的新説，但是在這一句裏，“陵陽”作“波浪”解也完全可通。儘管蔣驥的説法對於解決九章研究中的一些難點是很重要的，但其説法的根據是不充分的，因此，不能由於這種説法使屈原生平的某些疑點有了説得過去的答案，就把没有經過證實的看法認定是歷史的事實。
佞宋主人，蒐求經籍，鳩集藝文。深識妙覽，博學贍聞。折肱旣更，醉心有在。東都託始，南渡斷代。排比百種，標榜一㕓。傳之好事，詫爲極觀。乃有瞑行闌子，踵㕓而誶諸，曰：『蓋吾聞善讀者之於書也，並包自古，貫穿及今。琢璞任手，握珠委心。袪鍥舟於來編，悟斵輪於往牒。敏超閲肆，識週亡篋。縱有隋唐卷軸，漢魏油素。尚將規檢迴泬，刊落牴牾。是知惡札非苦，俗本何病？值擿獲佳，遭鉛斯正。且夫相變者勢，遞運者時。殺簡忽其告謝，鏤版遒以方滋。而乃峻立畦畛，强分堂室。豈貴遠而賤近，抑噉名而吐實。辱在下風，惑此莫釋？敢效其愚，高明盍擇。』主人造然未有以云也。時則思適居士存焉，將盱衡而誥，爰有睟其容，曰：「異乎！客真所謂夏蟲難與語冰，栝柏之鼠不知堂密有美樅也。在昔校領者依中，寫定者據故。徐遵明之所往讀，杜伯山之所愛護。用以發其深思，於焉遂其好古。自曩哲而固然，非僂指之勝數。夫宋也者，濬摹印之重源，延轉録之一脈。孳長興以萌芽，拓顯德而增益。貽後留真，睎先襲迹。及靈光之猶存，舍司南其安適？奈何謾訛正以同歸，昧精濫之殊致。觸手斷鎮庫之珍，瞥目乏驚人之秘。耳域陬食，心安陋肄。指趣已爽，涉獵皆盭。今將究深情，宣至理。勘利病，讐臧否。申長見於主人，啟未聞於吾子。則有姬公禮經，六籍冠冕。高密家法，傳注之選。厄繇難讀，文褫句揃。不覩嚴州，絶學曷顯？忠甫所載則符節必合。開成所勒則矩薙未偭。弘文學士，悉情裁疏。陳李聞人，紛紜失路。官本復出，景德旦暮。列卷五十，面目呈露。標經題注，乃完乃具。尋馬序於通考，豁長夜而重曙。亦有周禮一官，春秋泰半。憮許劍之待懸，悵籝金之莫换。月令第六，昭公廿年。玩索有得，丹鉛所傳。耒耕上曲，死而賜謚。隻字能排，百朋奚啻。穀梁附音之制，爾雅單義之式。先聲孕南，支流殿北。説文解字，始一終亥。無手迹於邵陵，有舊觀於東海。隘林宗之重寫，郵斧季之輕改。收儲則一夔已誇，著述則三豕猶采。南唐繋傳，難弟楚金。漶漫俄傾，點竄侵尋。碩果之辨，不食字林。起寒山以把臂，咨靈威以賞音。浩𣵼乙部，逴犖三家。冒戒傷廉，所取太奢。漢書特善，清祕留將。是曰景祐，戞乎弗亡。余丞之上言，觀、洙之參詳。僕嘗目驗，若毛若汪。削長決贅，補乙彌創。招小宋以研精，當悔下其雌黄。每之冏而愈況，胡項背之敢望。良史實録，藉用識蜀。乃本古以愜心，復字大以悦目。孤行吳志，數册仍六。舉承祚之一隅，反少期之全局。後漢翻雕，秘書指蹤。牒互孫宣，班范關通。建塾敬室，緻美罕同。兼收並蓄，矩叠規重。緬劉昫之撰唐，時罔新而那舊。緣歐宋以易稱，幾不察於相狃。驟開卷而知益，杖紹興之教授。莆田編年，始末九朝。流傳㝢内，夥矣胥鈔。呰目升而綱降，閔實混而名淆。快拜嘉於一諾，飫良友之淳醪。遜廿五以居乙，引積薪而解嘲。見可釋鑑，音訓是優。被抑身之，耽與闡幽。行明字繣，終卷無脩。哂舊史之枕秘，謂未白乎豕頭。中興館閣，録、續系聯。永樂大典，證明匪全。奪胎肖貌，簡或閒編。潛采自鄶，洵無譏焉。東家雜記，去聖雖遠。杏壇三成，堯顙親展。愈求野於禮失，慨并官之久舛。會叔節之書丹，諗郰邑以數典。子政列女，深父發矇。頌後有賛，遂等俄空。割賫研之和壁，競南城之楚弓。惜畫像之終佚，進補亡於屏風。歷代紀年，十得其九。自序紹興，今也烏有。順理懸解，陳録乃剖。也是疎略，難復辭咎。土風清嘉，維桑與梓。樂圃先生，石湖居士。圖經續前，郡志肇始。必文足以能徵，寧疵刓之徒恃。幸宋子之導先，喜葉公之見竢。汰懸磬之秕穅，洗汲古之泥滓。臨安百卷，分豆剖瓜。海鹽、嘗熟，薈萃竹垞。墜簡十七，或亡或賒。不遘神膠，詎容足蛇。嚴州故郡，一名新定。錢君可則，成志氏姓。入山得寶，斯癡宜詅。欿然有懷，食蹠之性。姚校短長，抽其端緒。懸諸國門，不朽盛舉。永續命於剡川，厚釋誣於雅雨。方綴學之共仰，良無煩乎覼縷。蘭陵老師，舊監經營。唐刊台庫，瞠其先鳴。擴紀聞之同異，訂軒輊而爲平。懲余姚之匍匐，循故步乎熙寜。新序經進，年月具官。庚寅焚如，歷劫偏完。禆益是正。奚止一端。「髯」兮侈富，於兹寒酸。授老則漢時結草，注莊則晉代懸河。易州深刻而齊軌貴少，吳縣大書而合轍美多。沖虚錯互，舉世相仍。處度、敬順，糾纒淄、澠。劃然分判，使我伏膺。吳都注後，藐藐尠明。高解鴻烈，蓋云善哉。向貴蘆泉，頓成陪臺。憤道藏之贋鼎，每張目而一欸。將高郵以助予，臨欲借而遲回。黄門家訓，篇廿卷七。欣遇考證，檢度繕密。縮述古而稍布，窘邊幅之小失。恢逸聞於書院，喟共山其無匹。倦翁愧郯，亦叢長塘。導源夢羽，功歸濫觴。光遠鑑戒，嚮爲不腆。流丹青而貿實，睠雲煙之過眼。文瑩湘山，元鈔未并。揮麈結銜，朝請明清。認諱圖畫，添序茅亭。津逮率爾，革祕之名。醫藥方論，載網載羅。乾道傷寒，淳熙産科。專門疇覺，遑計其他。活人問答之叢殘，事親圖説之戢孴。得十便於大衍，貴千金於備急。窺秘要於鄴臺，僉有瀋之可拾。籠經史與百氏，羌更僕而未殫。苟泛言以及集，又文海而詩山。爾其陶誠夐世，籖題元筆。「規往」之外，几塵屢拂。翰林歌詩，古香溢紙。擩染亂真，對此色死。九家杜注，寶慶漕鋟。自有連城，蝕甚勿嫌。王沿表進，移氣麻沙。秀句「半雨」，夙假齒牙。孟出史院，慬脱覆瓿。抉剔其妙，辰翁卻走。昌黎數四，百衲之裔。别加點勘，須兹起例。廬山長慶，見取六丁。金華太史，獨著精靈。賓客碑文，受教名儒。以石攻錯，乍彰其瑜。五言長城，未隳文房。雜著附見，知勝建昌。次道序後，貞曜增重。彼哉玩物，厠諸骨董。敬輿中書，文饒一品。事涉經濟，不厭其審。胡曾詠史，廣陵賸餘。米評陳注，興歎翳如。雖小可觀，睦親之坊。唐求味江山人，幼微咸宜女郎。昭諫甲乙，用晦丁卯。洎朱慶餘，一一妍好。若乃覿温國於徐、盧，箴傳家之膏肓。眽石林之奏議，鬱剥落而生芒。神子遹之渭南，叶告夢之殊祥。摭劔南以作貳，俾掍連之就匡。躋友林之逸品，儷聲價於吉光。裂梁溪之卅八，孰斯文之可喪。證撃壤於泰興，󶁅乖崖於崇陽。奇兩探於真、魏，異三𢷘乎豫章。文考信於南卿，詞傳疑於立方。諦欒城而小字，披益公而疏行。參寥歸攝六之物，致道返淮東之藏。伊駢列以十數，悉求是之康莊。至於宣城之三謝，京兆之五竇。使君之才調，衲子之宏秀。荆公之百家，洪氏之萬首。唐粹則一朝，宋選則衆手。遇其全可以樂，遭其缺可以守。冶金鐵而必精，流纎洪而均受。其餘又有朱、楊之易，徐解拾遺。紅豆累跋，河汾表微。統和手鏡，方遼庶幾。四六餘話，非槧猶稀。一册垂丞相之型，廿葉感左徒之躅。蔡撮鑑而甫知文子，劉苑詩而纔聞伯玉。愚齋增注之三賦，梅山校正之尺牘。文訣變其從同，曆要矜於所獨。以及硯石南宫，書法道人。忘憂清樂，梅花喜神。夷堅片甲。類説一鱗。莫不附驥而服上駟，在御而充下陳。總無慮而筭目，頗踰數而多閏。嗜遑遑其靡厭，挹兼箱於劣僅。馳香嚴與芳茮，思計日而取儁。範居室於衛、荆？姑掩皕而一憗。於是撰江夏之别録，彚無雙而作囿。要擇精而語詳，竭兩端於我叩。推尚友於延令，覈名實之不售。置敏求以絶塵，肯卑之而或糅。且其簉部福帙，千積萬嬴。甄綜近時，陶鑄元、明。亦嘗雲而仍之。至其遐稽幽討，䤨豪摫芒。測量中古，傳聞漢、唐。固已高而曾之。得其大則存亡起廢，憭惑條紛。炙轂賢路，擁篲聖門。得其小則博物所效，多聞攸資。秘帳助談，閧市立師。是故上徹下通，鉅函細入。交讀藏以成其善，此百宋之所以莫能及也。夫洞庭廣樂，豈齊響於龜咬，豐人杼首，焉偶形於么麽。狂簡不知所裁。識者燭其弗可。而況顛倒白黑，錯亂是非。予兔園以徇曲，奪鴻寶以挾私。亦猶折衡而揣輕重，踣表而儗高卑。必倍勞而倍拙，不足咍而足悲。用是略抒揚搉，粗陳梗概。冀蘇重悂之久迷，請覺貤繆之常寐。倘欲極其精微，窮其博大。逐字洞其癥結，每篇斷其凡最。鑚研卒業，竟壽畢世，非僕倦談所能一二者也。』居士之言未終，客乃氣索神沮。手頽不能畫，舌强不能語。忘乎其所詰，失乎其所據。敞罔靡徙，遷延而去。於是主人曰：『善，願因筆墨，次第厥詞。荅難應閒，終身誦之。』
雅材邵穆，嘉鄂鄂之物性焉。微言宣父，迪熙熙之士行焉。況乎絶學並劭，懿德偕隆。名器望等，大年尊同。處後號難爲之弟，居先稱寡有之兄。洵倫中之最樂，翳門内之至榮。渺近古以求其人，則惟我嘉定兩先生也。故其合志同方，連棟比居。殫心紬史，窮年著書。聖藝之所原本，雜家之所畋䱷。入奥必盡，苞鉅靡餘。或集四部、七録而綜緯，或分六書、九數以杷梳。或羅散佚於職官，或理糾錯於方輿。或軼金石於趙、洪，或駕輶軒於雄、閭。或蒼、沮究其終始，或彪、嶠專其補苴。滿家汪洋，等身嵥嶭。方瀆則河、濟交流，比嶽則華、吳埒列。門風仁讓，家法惇慎。體孫卿之慈詘，協管敬之裕順。儕魯毓之恭、丕，擬沛挺之瓛、璡。族黨無閒，幽陬不遴。人倫飲其仁聲，天下遡其令問。休休穆穆，肅肅愔愔。如椒如蘭，曰玉曰金。載名特達，競爽連翩。詹事奏賦於壯歲，徵君賁帛於耆年。各登殊科，均膺顯遇。旣邢實以搴秋，亦枚輪之騁路。出抗疏、邴之高情，處襲荀、黄之雅愫。有研文之公賞，無籬庭之私懼。經師參其從游，人宗沓其胥附。有德有齒，壽世壽身。寧假術於服氣，祗取效於行仁。聰明堅固，精神藴藏。霜樅雪柏，漢伏、秦蒼。歷年差肩，開袠繼踵。對櫛而黄髮齊垂，會食而齯齒互動。唐老爰恧，宋英斯慒。德星叠推，靈光兼重。則有河間雅望，關内清流。衘鶴書於鳳闕，綰龜章於雉州。陋制作於舊志，規改爲於新脩。慮載筆之煩賾，索名儒而諏謀。下懸榻，放僊舟。歌適子，賦來遊。宓瑟助塤箎之韻，潘花扶常棣之跗。被眠姜而袥幅，屋住陸而掍區。資疏證以晤對，佐揚搉以驩虞。惋宦游之昔暌，懌晨夕之今俱。旣極致於卽事，遂宣意而成圖。徵兹畫師，選於衆史。運靈模真，攄巧追似。色分浮垢，影映華斑。笑儼或莞，語恍相然。積詩書而貌古，含林泉而氣閒。旁寓興於物色，遥取類於眉山。實講席所匠諦，非粉本所肄𡢃。乃有轗軻賤士，蒲菰菆生。初登門而問字，末與藉而執經。慚懷鼠於知己，感顧馬於生平。辱郵命以授簡，獲肅觀於當榮。進而稱曰：『美哉乎斯圖！覯體度之循循，則如讀儒林而握兩瑜也。挹庭表之盎盎，則如繙英賢而懸雙珠也。窺退中之抑抑，則如披高士而彼此弗渝也。望秀顛之皤皤，則如稽耆舊而先後罔殊也。方將具縑素以臨寫，傅英瑉而鐫勒。永丹青於來䙫，遍黼藻於遐域。貢東杼而作寶，寘都門而爲式。郡惟黌前，鄉有墩側。矱標榘布，型陳儀植。慰奉教於稍遠，引聞風於無極。豈徒載家乗而談美，列名蹟而品特。貽疁址之瞻仰，增弁麓以故實也哉。』嘉慶甲子七月門下士顧廣圻撰。
楓江草堂，漁隱小圃。中有樓焉，藏硯惟五。主人延登，僂指而語。厥首一枚，文清宿弆。泰定而還，墨海幾主。長者快諾，石歸青浦。廉吏别傳，汝南家譜。以謚奇産，彭孔嘉父。碎金點點，比德星聚。端溪潛璞，堅潤罕覩。款識介隱，出琢玉斧。列岫陳迹，謝湖荒渚。各獲舊製，若奉遺榘。凡此一一，俱等璧珇。清泉以洗，漆匣以貯。敬肅而拜，愛護則撫。永永寶用，弗墜先緒。故斯樓也，羣詫勝所。憑檻試望，青山媚娬。如挾積翠，來撲牗户。物色幻變，春晴秋雨。允號多景，而胥無取。若夫收藏，清閟之府。讀畫煙雲，訪碑寰宇。駭彼五都，浩此四部。莆田史秘，君卿典鉅。泰和醫經，前輩所詡。字美圖精，覩者舌吐。補脱正訛，紬之眙眝。以較於硯，猶未爲伍。獨錫是名，含意未抒。我來最頻，請觀悉許。及序記圖，洋洋鋪叙。深情勃欝，咽而難茹。衆有舟壑，生世寄旅。遠不可説，近事略舉。絳雲如雲，去隨天姥。傳是何傳？錯雜榛莽。有力且窮，餘子況窶。然而過客，瓣香思炷。東隣西壁，屋乃藻黼。究極綺麗，閉置歌舞。迨其俄空，速草木腐。諒哉淵山，詎曰小愈。吳中蘭、錡，閲世環堵。󶁆落三張，泊四皇甫。文門弟子，昆裔屠沽。偉矣六駿，竟得搘拄。文采風流，依然繼武。高懷玉朗，傑思虎怒。掇拾手澤，殘鱗片羽。鎮之以硯，列城不數。類乎范喬，願終付與。巋然者樓，峙於水滸。屨滿名公，車停勝侣。椽筆特署，揭之櫋梠。恒在人口，六幕周溥。感夫清芬，欲下延佇。爲之稱曰：『樓之美兮美吾土。硯之珍兮珍以祖。硯或穿兮樓或沮。佳名垂兮萬萬古。』
洙泗列四科，游、夏爲文學。遥遥二千載，屢絶仍屢續。近葉生亭林，天使先知覺。疾呼扶微言，痛心憫末俗。吾道期起廢，斯人免沈陸。嗟予逾壯齒，遺書始得讀。雲霧袪障翳，歧旁止蹢躅。未能有一體，敢遽稱私淑。庶幾綿蕞力，密没激揚勠。乃今多嵬𤨏，視昔尤骩曲。服、鄭被撏撦，班、荀遭割剥。六書與九數，貴耳而賤目。不落則著作，有集成欲速。載道化異物，言志兢流毒。春華秋實間，湎湎合一族。幾乎古典型，破壞不可復。何爲使之然？厥疾膏肓篤。奴主互紛𧶊，歸致特利禄。懸金瞰國門，抵掌鑚華屋。假道資巧取，筆硯以衒儥。習非旣勝是，𧦧𧦧拒忠告。投石竟歛手，拯溺枉濡足。客歲交彭君，耕野獲結緑。潛心閲雙鬢，文選理精熟。博贍涉墳素，武庫便便腹。卓牽吐詞賦，羣言受約束。壯采麗如春，虚懷謙若谷。時時勞諏詢，一一累往復。奚殊太原人，大雅接所獨。朅來貺長篇，光燄絳霄爥。抨彈到汝曹，連拄折其角。披覽意乍快，數四色轉蹵。昨聞論撰述，絶重日知録。於中具鈐鍵，爲此樹正鵠。器識士所先，下者咸趢趗。生材必有用，區别譬草木。六經待鼓吹，胡然薄雕琢。盍奮間氣雄，便振積衰局。敷條發詩葩，立幹堅書檏，重令文洎儒，衆輻輳其轂。登高據壇宇，風移杖陶育。泥塗跡偶屈，亦日星河嶽。徵信仁人言，貽孫君子穀。千秋值夔野，聆音辨清濁。彼哉當世名，彌榮或彌辱。倘張拔幟軍，我願執鞭僕。雲龍相上下，驅使堪追逐。作頌幸永懷，取義清風穆。
中壘條九流，諸子繼六籍。子衰别集興，蓺文志繁賾。詩賦分五家，宗派傳古昔。説亡目猶存，原委略能繹。就中馬與揚，摛辭乃極則。相如著凡將，詁訓事詮釋。子雲本經師，油素賫四尺。寧惟才󰲠斌，要本學宏碩。卽如班論都，蘭臺擅史職。平子研京手，元象精究測。文外各有事，往典具可覈。源積流斯長，所吐視所食。是以詞章貴，足參經訓席。自從輇材多，鹵莽昧持擇。冥心矜捷取，求易思弋獲。目乏寶書寓，陋挾兔園册。葩花稍剽盜，丹艧資塗澤。吁嗟潢汙水！安望當潮汐。顧君挺中吳，神觀秀孤特。巨朔誦册萬，淮南讀三壁。微言墜義研，隱伏工發擿。實事求是懷，咫聞埽襞績。漆簡汲郡探，亡篋河東識。四部肉貫丳，百家心應鏑。富真山淵苞，纖或蟲魚析。本此爲文詞，貫虹升玉色。連犿出環製，寶氣户庭塞。羅絡東、西京，揮斥潘、左格。絳雲卷霄青，明霞爛域赤。瞠疑小儒眼，褫攝才士魄。曠世兹雄奇，華、崧峙㠝崱。方今儒多途，華實异畛域。樸學令染翰，方心手生棘。浮夸與論古，低首但塞默。易觀兩相笑，楚失齊豈得。庸知振奇人，不假鴻溝畫。大師鄒、魯儒，壯采文章伯。君也奄有之，三才屬逢掖。蒼茫萬人海，求對無前敵。何怪詆訶多，羣流被彈擊。我慙膚受學，廿載攻篆刻。亦思本原求，苦爲貧病迫。力愁十舍退，道尚兩塵隔。傾折到一人，糾繩望三益。鸞凰不偶世，干、鏌善自惜。終當入承明，或者賁蒲帛。煌煌第嘉頌，詩書足羽翼。否亦奏凌雲。异代興歎息。千秋定文字，流别重判白。著録七畧間，惟君庶靡忒。
南宋併注疏，越中出最早。後則蜀有之，沿革例了了。今均無見者，欵式詎可曉？唯建附釋音，三山别離造。黄唐跋左傳，其語足參考。流傳爲十行，一線獨綿藐。勝國在南雍，修多元漸少。遞變閩、監、毛，每次加潦草。年來幾同人，深欲白醜好。謂此已僅存，究遺乃當抱。寓公得陳髯，志力兩夭矯。盡收十一種，鷄跖食庶飽。閟時玉藴櫝，開處籤飛漂。題咏徧名流，善頌子孫保。阿誰負大力？悉舉重棃棗。海内家一編，落葉將毋掃。惜哉西湖局！雅志敗羣小。苦争自癡絶，未障狂瀾倒。眼前散雲煙，隙裡馳腰裊。撫函三歎息，冉冉吾其老！
炳燭以忘老，煮字聊救飢。絶學獨有得，豈肯輕附依。東吳一碩彦，實茂聲不蜚。棲棲此爲旅，朱門媿柴扉。誘來道方廣，傷往知愈希。秋風起天末，扁舟殊未歸。脩羊入饌瘦，畦菜經霜肥。古約友明歡，晚縈兒女譏。館閣化厩庫，官階題旌徽。俗學果何益，德潤終不晞。立言抵粟帛，唾棄猶珠璣。悲窮一何陋，愚者相歔欷。相從問奇字，師事胡敢韋。
昔賢事乞食，不諱驅者飢。旣分作孤雲，遑問萬族依。郭子倜儻才，詞場聲早蜚。多遊使君門，夷視纔村扉。五𩝫每先饋，非患知交希。奈何囊仍空，難辦買山歸。相逢古蕪城，各訝容減肥。識予性背俗，受譽慘若譏。近惟金公子，脱畧去墨徽。君家有玉潤，朝陽髮共晞。遂續河上歌，筆舌翻珠璣。人生貴自我，濩落安足欷。倘得目撃存，斯道無從韋。
世不生竹實，坐令鳳苦飢。區區喌雞翁，妄意能因依。久甘困塌翼，仰天看羣蜚。豈能效燕雀，連翩入朱扉。此志詎不信，此願償者希。平生游道廣，誰爲白首歸。顧子我舊識，瘦狂已勝肥。詩書供賃顧，邱里隨褒譏。同時有老彭，異調同軫徽。眷言平生交，半已朝露晞。始悔不相貫，散落如琲璣。河上必同病，悲者多絫欷。終當開門學，撾折編絶韋。
睽違歲再改，欵洽俄如昨。今晨尺素來，驟使輖飢𤻲。伊余本腐儒，心跡兩落拓。猥蒙尊公賞，駑蹇遭良、樂。深幸翩翩子，愛士所肯穫。高齋屢文讌，況乃費調度。弱植多飄摇，見庇抵層幙。感此三年間，日拙未得酢。庭趨改期會，江介連檣泊。賤子迫懷歸，行行遂分索。營魂去相送，直渡陽侯惡。荏苒居鄉邦，魚鴈愁落寞。上念報知己，何時暫忘諾？所期在不朽，鄭重難苟作。引領邵父謡，絶業冀終託。下憶疇曩意，綿邈山川各。惟願繼淵源，兼以光柎鄂。睠兹西南風，微衷一旁礴。
我友儒之珍，湛然窒欲久。好色向短宋，避嫌今學柳。唯彼靡曼捐，爰此記藉狃。篋中一卷秘，循環絶纎手。時時讀半樹，金石聲貫牖。夜分未肯休，獨與長檠守。英名揚子宅，萬古玄虚友。忽爲添香圖，紅袖盈前後。旣非馬融侈，亦異張禹鯫。本事洵厚誣，寓言豈十九。畫師苦結撰，觀者窮誰某？或乃目之笑，我已色爲愀。想當誦風人，勞心生擾受。彼美不可思，悵望憐瓊玖。又逢諷牢愁，盛年概無偶。多女兼良媒，歡愛誠結紐。不然塊幽居，畫此其何有？因思人間世，遽甚朝生綉。敏給矜少壯，昏眊痛衰醜。拘攣割快意，茫昧争不朽。寂寂竟寡娱，悠悠遂多負。便從理義繮，復脱世故杻。跌宕擁異書，戲弄置小婦。如佩萱忘憂，勝服散益壽。尚博達士賞，寧惜腐儒㖃。更乞得少閒，相從飲醇酒。
釋立神不滅，説與儒門殊。江子夙信有，翳我今憂無。有則輪回有，化化萬古俱。不亡乃善死，豈藉七尺軀。有則因果有，報應逮錙銖。三命任難齊，永息仰天呼。吾有取焉爾，理然恐事誣。江子但微笑，釋豈謂是歟？將以求極樂，净土爲歸區。流浪生死中，可痛烏可娱。屢述最上乘，覬用導我愚。朅來示小像，蓮花見跏跌。恍如得所證，圓滿光明珠。是時歲方晏，我獨多煩紆。忽然心感之，發論忘其粗。成佛計洵善，奈彼斯人徒。不若作閻羅，況易願力圖。天堂者忠枉，地獄者奸諛。造化雖缺陷，一手旋天樞。諒唾神鬼道，芹美何爲乎？在譏勢固異，入主出斯奴。在形勢自同，縐面而華鬚。題詩恣胸臆，下筆復躊躇。年來卽年去，曷肯留須臾。淡薄大可惜，詰旦各饑驅。
集古一千卷，六一首拔幟。倍之德父録，增華日以孳。旣博亦旣精，鑒别罔羼厠。踔哉貝君姿，髮懆手乍試。少選得及數，駃騠躒殊駛。高居本澄研，專室妥位置。排比漢、唐、宋，錯間銘、頌、誌。豈曰侈家藏，實俾佐腹笥。孰爲史所考？孰則經可治？味於味書餘，一一嚌厥胾。鷄跖嗜靡饜，胸具囊古思。遐溯趙與歐，風流欲遥嗣。伊予尠蓄此，昔枉步入寺。稍窺開成經，外者多目眙。因念亭林老，生無玩物志。間關覔金石，鄭重論文字。良知用深切，何幸易相值。便期從悉讀，到菴按題識。下窮點畫微，上究制作事。遺記猶足徵，斯役庶驅使。
小戴第四十，投壺射之細。古者因燕飲，以講論才藝。斯禮至今存，壹笑見遺製。粤有賢主人，奕葉猗蘭裔。樂賓備儀文，終始唯罔替。是時正當夜，日盡而燭繼。堂中兩楹閒，洞徹了無翳。太晚則於庭，常處難拘泥。順投人四矢，左右黨更遞。入乃釋一筭，卒亦奇純計。賜灌及敬養，詞意殊棣棣。應陋顔黄門，璝徽誇近世。祗賞蓮花驍，不知經記盩。復古得自然，如木循厥柢。曲禮正篇中，精神遥與契。一一付模寫，畫師身所諦。語我須題詩，想像游其際。往昔每共君，會集説連褹。朅來多離居，江山多𨔴遰。雅歌竟靡暇，日夕被掣曳。何年謝覓食？清晝户可閉。重許讀此圖，或未羣書敝。乖異窮端原，孰是資澤麗？宜屬吉、嘉、賓，更訂别録例。
紫姬萬事足，所少獨年壽。正同優曇花，不許見衰醜。昔者漆園論，寓形無暫久。殤彭理且齊，百齡其何有？況乎得憶語，傳誦在人口。詎似泥蓮記，踔越自不朽。題詩寄司馬，可更酧巵酒。魂今當歸來，亦賞斯言否？
爾雅博物資，釋桐曰榮木。良得春氣多，非抱秋心獨。君家緑净園，萬樹冬椮橚。特選百尺陰，爲敞三間屋。主人愛坐此，高柯爽心目。初放露晨流，黛色新如沐。起弄碧玉影，還展瑯圅讀。雲林況不迂，清閟遜清福。朅來栖鸞騫，勢已凌風謖。生矣高岡詩，佳兆古人毓。遭際欣藹萋，揚厯喜協服。官齋試命種，何似王猷竹？
陶令遺世人，好三詩、酒、菊。風流成故事，數雅若鼎足。於今惟汪君，耽吟性所夙。一龕孰雲小，淮海懸幟獨。愛花又類癖，四時恒滿屋。昨夜東籬霜，佳色照人目。命彼灌園翁，翦送十百束。瓶罍錯落陳，雲錦遜其縟。是宜良䜩會，我有朋儕速。主人雖不飲，待客官釀熟。侵晨冐雨集，鼓勇去瑟縮。亞枝欲妨帽，列坐妙於促。看影姿更妍，流連已燒燭。分曹正飛觥，髣髴聞絲竹。逸興兼華情，栗里暫金谷。如解千秋嘲，特作高士福。伊予齒髪衰，延年方未服。倦遊霧中眼，鞭弭勉追逐。當筵怯拈韻，和陶筆久秃。祗記『落英』句，痛飲爲君讀。
覊役苦頻繁，倏復涉瓜步。寒意侵敝裘，川塗未解沍。欲發勞者歌，撫節着延露。平山眼乍舒，下有良會處。況讀八韻詩，如掃三里霧。相期在脩名，世俗詎知故？歲序易遷流，華顛但愁暮。臨風一遥望，渺渺淮城樹。
開圖忽如夢，此閣疑曾躋。遥韻領丹鉛，遺編玩緗綈。雖無瞿君徵，焉能不留題。緬維隱湖濱，陳跡諒可稽。收藏散雲煙，結構委畛畦。殘剩等膏馥，時時餉羹藜。惜予無槖金，握槧空思濟。
昨秋遣旅興，曾同訪古游。雷山喜始拓，嘉泰悵難收。我别乃得之，墨林緣豈偶。荀鄉況創見，類聚數盈九。作圖在便面，出入手自持。但留我輩賞，那計俗人嗤。
索居門徑深蓬蒿，四壁卧聽風蕭騷。翩翩昆季來同袍，俄然使我心欎陶。方期徒步邀吾曹，十日且飲江鄉醪。胡爲告去檥輕刀？會艱别易增煩勞。噫嘻二子今俊髦！騛衛夙昔期駒駣。他時指眄騰神皋，絶塵豈更容籠牢。不佞連蹇首重搔，傭書負米跋疐遭。坐有奇鬼居肓膏，憂讒畏譏安所逃？待擠溝壑其誰號？升沉已定良不謟。合併詎得將翔翱，南江北江奔怒濤。山連常玉高復高，望遠弗見心忉忉。臨歧執手語㘓哰，中情浡潏難緘縧。努力不朽追賢豪，世間餘事俱鴻毛。
復翁復生書不死，遠信初聞雜驚喜。歸來見面爲我泣，益信於翁是知己。翁言病中前後事，册日昏昏卧牀笫。薄寒中人疑魅祟，季咸奔走煩禱祀。温涼補瀉錯投藥，坐覺增劇乏良已。瀕危者再再尤甚，竟比焦原託垂趾。親戚相與興謗訕，謂翁致此别有以。虚空有物日造物，其所深忌在書史。滿家每詫希世珍，一一均堪顛跋使。更蘇勿藥神助之，此論紛紛罔少止。特勞然否就我訊，據床走筆付雙鯉。我問斯言細刌度，辨説盖失其當矣。死生有命語則云，與書曷啻風馬似。前歲某甲委盛年，一丁不識至癡佁。昨歲某乙化奄忽，終身寧離莬園裏。翁獨安穩出風波，巨海崩騰屹山峙。苦翁者醫愈翁命，唯翁自審徹終始。況乎翁之不合盡，爲書功臣最足恃。古人地下倘有靈，慧命攸寄宜降祉。方今學子多鄙夫，但向緗縑求利市。卜兆從却僂句僣，銛錐鑽破俗物李。牛頭馬脯工借題，强韻那惜識者恥。翁讀未見根性命，消融名利同渣滓。須知超邁流俗外，只此相歧十萬里。抱殘守闕碩果存，殆可剥九一爻擬。陽無絶本三聖義，莫斷書中真種子。果爾黄鍾律乍調，見天地心霍然起。嗟我宿昔發奢願，抉真抑僞思料理。哀傷吾道多榛蕪，誰解懇闢施覃耜。遂乃憂心愠羣小，幾欲見殺累切齒。未填溝壑尚假年，奚必河清壽難俟。從求萬事命也歟！庸鬼庸人等妄耳。作詩贈翁翁聽取，曩我稱翁作奇士。今者弗死豈偶焉，放佚羣編待統紀。翁能傳書書傳翁，千秋不朽靡涯涘。復哉復哉無恙耶？肯任百年駒隙駛。
從來識字憂患始，何況生身作女子。無兒無年那可堪，有才有學徒爲耳。著書未就豈蹉跎，餘事詩篇剩不多。鑄金尚合偏呼佛，劫火誰知又值魔。畢竟文章自有平，千秋詎屑競朝榮。更看一事强人意，玄晏先生正阿兄。
七姬生，未見將軍破敵榮。七姬死，且見將軍降敵恥。豈感將軍德，豈畏將軍威。生值將軍不知己，此時弗死何爲哉？吁嗟乎！始憂七姬無一死，終恨七姬無一生。死生生死兩何有？至今但見一字一血成兹銘。
西域詩人集，傳於至正年。諸兄咸附録，高第各分編。時下哀思淚，亦隨方外緣。須知海巢序，只説武昌前。
燕、越依人日，荆、吳作客秋。歌高方賃廡，賦好但登樓。竹巷名猶古，珠湖景最幽。先人廬宛在，君子澤長留。復始期堪必，爲圖意定酬。他年符息壤，永代媲文游。
季漢真名士，胡然在草萊。身方儕燕雀，世若任雲雷。太息桓、靈恨，長吟管、樂才。景升庸不識，孟德遠無猜。聞達心何繫，驅馳志豈灰。如龍終一卧，牧府阿誰開？
文章體格自先民，遂絶元、明、宋代人。考證萬端歸至是，辭華一字必精純。樓題與古曾求記，禮校全經讀未親。何日金陵重聚首？餘光時得問迷津。
倉聖新宫儼在兹，好探文字肇開時。功過沮誦難雙廟，禮並彭衙可别祠。四目神靈餘想象，六書湮替幾維持。問疑自歎愚才竭，肅拜筵前動遠思。
六朝陳迹久茫茫，開閫留京又夕陽。南北幾經勞戰伐，江山原不係興亡。繁華誰記臨春樂，憑弔都迷石子岡。剩有秦淮東去水，自隨天壍下歸塘。
泰始遺碑天下少，羡君獨得任城銘。翁、黄創見心先折，歐、趙重生眼亦驚。著録平津能葉掃，披圖新甫但雲横。墨林一把靈光臂，剩我横增暴富情。
無復移山一厝平，阿膠原不俟河清。飛時方慮輸鳶敗，刻處先期宋楮成。醇酒易爲千日醉，豫章難變七年生。枚皋奏賦纔聞詔，多謝張衡苦鍊京。
南華發塜枉生咍，莫挽頽波是殉財。曲禮頓教王式去，公羊頻告鄭詹來。但存博士同門蔽，況有高人割席猜。獨恨漆書私改日，豎儒重𦦨祖龍灰。
當年不爲着袈裟，曾遇靈山近釋迦。寺訪遊詩忘坐月，崖逢題字趁看花。龍蟠獨往仍爲客，虎阜頻來又返家。何似青林分石榻，可容老病卧雲霞。
監、汴、杭、嚴並作灰，獨留官本咤何來？唐疏分卷真纔得？漢注離經誼已該。十七篇殘成絶學，三千儀曲見鴻裁。天教靈物歸誠好，歲暮相投一笑開。
先屋淹中幾劫灰，是何神物護持來？石鐫孟蜀原從略，誤識張淳尚未該。文脱南雍勞手校，字淆周易敢心裁。無雙自古稱江夏，秘笈琅函待爾開。
遺經獨抱久心灰，善本奇書那得來。黄、李無端遭散佚，馬、齊從此號淹該。何年始補冬官闕？當日曾勞學士裁。志喜頻頻傳絶唱，筆花争向硯池開。
欲究遺經志漸灰，疊看佳本興重來。疏歸江夏緣偏結，注合延平美始該。蜀石曾鐫已泯滅，張君所訂未經裁。鍾、徐二刻堪參校，攜向高齋次第開。
已分遺經付劫灰，焉知宋槧忽重來。亡篇漫惜消沈久，舊目遠看次第該。黄氏補刊猶脱略，張君識誤未參裁。歲華易去書難購，且向長安笑口開。
古泉館主出山初，强仕春秋富有餘。十五年期應再展，一官一集待懸車。廣文三絶畫、書、詩，熟史明經君過之。莫恨折腰爲吏去，看人向吏折腰時。笑我聱牙漫浪身，倘推星命轉流頻。相逢未卜當何地？只恐猪肝累故人。
宫中教戰事依然，此印沈埋定幾年。天與文孫重管領，猩紅鈐上十三篇。爲有英威扺虎符，土花蝕處肯糢糊。將軍破楚功多日，别鑄黄金斗大無？諦玩横增弔古情，樂安祖德最知兵。短衣疋馬君何事？訪遍巫門大塚平。
破軍星降正縱横，誰向中原萬里城？獨有蛾眉蒙賜遣，居然滅闖一奇兵。所嗟夫壻擅侯王，天網他年稔惡亡。紅粉成灰先老濞，陳娘終勝杜秋娘。
結菴勝地占清幽，樹石池亭幾閲秋。添得畫師詞客住，岳坊曹圃更風流。探春秉燭共天涯，董相祠邊興未賖。何似魏塘還鄧尉，與君各看故園花。
世稱倉頡始制爲字，宋衷、皇甫謐俱以倉頡爲黄帝史官。不知伏羲居黄帝前，已言作書契，不應先有書契後有字。且管仲言，古者三皇以前封禪者七十有二君，皆紀號泰山；莊子言，十三代之君有紀勒者千八百餘所。夫曰“紀號”，曰“紀勒”，則必皆字也。春秋元命苞敍帝王之奇相，曰倉頡四目，則倉頡者乃伏羲前一帝號也，故蔡邕、曹植皆稱曰“頡皇”，吕不韋亦曰“史皇氏”。其謂爲黄帝史官者，謬也。
“子”者，男子之通稱。若文字間稱其師，則曰“子某子”，復冠“子”字于其上者，示特異于常稱，曰吾所師者，則某子云爾。列子乃其門人所集，故曰子列子；公羊之書，其弟子稱其爲子公羊子。至隱十一年“子沈子”，何休注云：“子沈子，己師。沈子稱子，冠氏上者，著其爲師也。其不冠子者，他師也。”朱子自以淵源出于程氏，故大學、中庸章句亦稱爲“子程子”。
古之學者專門名家，箋注經文者不一，其徒各守其師之説，所以某氏易、某氏書、某氏詩，傳授異派。唐太宗詔諸儒撰定五經義疏，于易取王弼，于書取孔安國，于詩取鄭康成，于春秋取杜預，由是他説盡廢。
左傳昭十年，子皮歸謂子羽曰：夏書云：“欲敗度，縱敗禮。”我之謂矣。注云：逸書也。又十七年，太史曰：在此月也，故夏書曰：“辰不集于房，瞽奏鼓，嗇夫馳，庶人走。”月朔之謂也。注云：逸書也。案此兩節皆見于今文尚書，而杜預以爲逸書，殊不可解。
周禮“奚三百”，鄭氏曰：古者從坐，男女没入縣官，無才智者爲奚，即今之侍史官婢。其説竊疑非是。周禮無“縣官”之文，孟子固嘗言“罪人不孥”矣，雖甘誓有“我則孥戮女”之文，然此乃行三軍之矢辭，非通行之法令也。借曰有之，亦必大逆無道者，然後没之。周公立法，何以逆知後世大逆無道者如是之多，而立制奚女必三百人乎？又天官所統，有女酒、女漿、女籩、女醢、女醯、女鹽、女羃、女史，地官所統有女舂抌、女饎、女藁，皆非罪女也。鄭氏概訓爲女奴。夫没罪人妻子者，春秋、戰國事也，至秦遂爲律令，漢因之，鄭氏以今訓古，不可通矣。又許叔重説文訓“妾”字，謂“有罪女子給事之得接于君者。”案左傳僖十七年，晉惠公在梁，梁伯妻之。孕過期，卜曰：“將生一男一女。男爲人臣，女爲人妾。”及生，男名圉，女名妾。皆以賤名之，非以罪人名之也。句踐行成于吴，請臣請妾。是固罪人之稱矣，豈必得接于君乎？漢以來公主命婦皆自稱曰“妾”，蓋臣事之通稱耳。
今所傳女孝經，乃宋侯莫陳邈妻鄭氏撰，“侯莫陳”三字，氏也，今竟作“陳邈”，誤矣。又村塾所讀三字經，宋末區適子撰，見廣宋遺民録。
禮記言玉之德，曰“孚尹旁達”。楊升菴曰：古注，“孚尹”者，“浮筠”也。言玉之澤如竹膜之膩，如女膚之滑也。與今注不同。元微之出門行詠采玉事云：“求如果如言，剖則浮筠膩。”蓋用古注。
元時進賀表文，觸忌諱者凡一百六十七字，著之典章。迨明太祖恩威不測，每因文字少不當意，輒罪其臣。當日有事圜丘，惡祝册有“予”、“我”字，將譴撰文者，桂正言于帝曰，“予小子履”，湯用于郊，“我將我享”，武歌于廟，以古率今，未足深譴。帝怒乃釋。一百六十七字者，極、盡、歸、化、亡、播、晏、徂、哀、奄、昧、駕、遐、仙、死、病、苦、没、泯、滅、凶、禍、傾、頽、毁、偃、仆、壞、破、晦、刑、傷、孤、墜、隳、服、布、孝、短、夭、折、災、困、危、亂、暴、虐、昏、迷、愚、老、邁、改、替、敗、廢、寢、殺、絶、忌、憂、切、患、衰、囚、枉、棄、喪、戾、空、陷、戹、艱、忽、降、埽、擯、缺、落、典、憲、法、奔、崩、摧、殄、殞、墓、槁、出、祭、奠、饗、享、鬼、狂、藏、怪、漸、愁、夢、幻、弊、疾、遷、塵、亢、蒙、隔、離、去、辭、追、考、板、蕩、荒、古、迍、師、剥、革、暌、違、尸、叛、散、慘、怨、剋、反、逆、害、戕、殘、偏、枯、眇、幽、靈、沈、埋、挽、升、退、换、移、暗、了、休、罷、覆、弔、斷、收、誅、厭、諱、恤、罪、辜、愆、土、别、逝、泉、陵。此延祐元年十一月所定擬，至三年八月寬其禁矣。然如仙、靈、歸、化、泉、陵諸字，州縣名犯此者極多，不知當日作何迴避也。
安禄山肚垂過膝，重三百五十斤，見姚汝能禄山事迹及錢希白南部新書。
僧家祇律，首在戒媱，法秀道人嘗呵綺語。乃經典所載三十三天，色界、欲界居其二；七佛皆有妻有子，如來爲太子時有三夫人，有六萬采女；上天之最尊者莫如帝釋，而采女多至四十三億萬二千五百人，娶脩羅之女，以其美也，後與采女戲池中，女以告脩羅，遂有戰鬬之事；閻浮王晝則治事，夜仍與采女爲行樂。又佛所説男女情欲，有曰以相視爲樂，以相看爲樂，以相抱爲樂，女以相觸爲樂，男以出不淨爲樂。其穢褻有甚于閭巷之所談議者。吁，可怪也。
或謂千字文内重“潔”字，蓋“絜”字音“協”，則爲“絜矩”之絜；音“結”，則與“潔”通。明李君實太僕謂，“貞絜”乃推誠之謂，即大學“絜矩”之絜。秦會稽立石文云“男女絜誠”，周蓋取之此耳。
閻百詩曰：浴沂，非澡身也。曲阜亦有温泉，但在縣南七里，流入于沂，非沂水有温泉也。朱子以韓昌黎、李翱疑裸身川浴之非禮，注“浴”爲“盥濯祓除”，又曰有温泉焉。是仍以爲浴。將點與童冠十餘人羣而浴乎？抑狂者獨浴也？竊以時有伯子，尚議其同人道于牛馬；後如阮籍，至憎之比裸袒于被髮。聖門高弟，豈宜至此。大全辨載一説曰：浴沂，如後世上巳迎流盥手，略潔衣以除垢，非裸浴也。莫春，即邠風“春日載陽”時，蓋夏正也。又沈約引蔡邕月令章句曰：論語莫春浴沂，古有斯禮，今三月上巳祓于水濱，蓋出此。是亦以浴爲祓濯。賈公彦疏周禮“歲時祓濯”曰：見今三月三日水上戒浴是也。何嘗定以浴爲澡身乎？
宋張鄧公士遜與寇萊公遊相國寺，詣一卜肆，卜者曰：二人皆宰相也。既出，遇張齊賢、王隨，復往卜之。卜者大驚曰：“一日之内，而有四人宰相！”四人相顧而笑以退，因是卜者銷聲，不復有人問之，窮餓以死。其後四人皆如其言。夫一日而識四宰相，相技亦神矣，而卒窮餓以死。甚矣，古人之不好諛也。
崑山城隍廟四美亭側有積土，乾隆中，道士將築亭其上，階石甫甃，雷擊之，三甃三擊。掘地得碑，乃明遜國時黄公子澄墓也。邑志載公被僇，其門下士拾骨葬此。久而湮没，今巍然馬鬣矣。
歸田園在吾郡婁門内，明刑部侍郎王公一心所剏也。其西則陳相國之遴之拙政園，陳既敗，更數主，今爲葉、蔣二氏所有。土人競指歸田園爲拙政園，非也。中有蘭雪堂，古木參天，池清石秀，向與其後人彭齡商賢交，時過之。商賢没已四十年，而園亦摧敗零落盡矣。
桃花塢準提菴，明唐六如之桃花葊也，有跳唐樓。相傳六如讀書其上，寧王遣使來聘，跳而逸去，後人因以名之。葊有瘞文冢，康熙間宋漫堂撫吴重修葺之，碑云“唐六如先生墓”。其實墓在横塘王家村，村人猶有能識之者。
漢之取士，其射策中者謂之“高第”。又尹翁歸以治郡高第，則不獨甲科有第矣。隋唐以來，始有“及第”之稱。又隋書百官志，公侯封郡縣者，境内稱之曰“第下”。是又“第宅”之第。
進士乃唐科目之一，凡試是科者通謂之舉進士，有舉進士不第者，如孟浩然應進士不第、皇甫鎮舉進士三十三上不中第是也。今殿試後始謂之進士，其中會試而未殿試者謂之中式舉人，與唐制異。
班固答賓戲：“其餘焱飛景附，㞚㞏其間者。”吴都賦：“㞚㞏鱗接。”㞚㞏，音插直。説文：“從後相及也。”
宋元嘉起居注：韋朗于廣州作銀塗漆屏風二十三牀、緑沈屏風一牀。牀，座也。南朝呼筆四管爲一牀。北史源賀傳“强弩一二牀”，是凡物皆可云牀也。又一夫一婦爲一牀，北齊賦民之法。
明依漢世之法，封建宗室，其後日益蕃衍，廪禄不給，婚嫁不時，至男年三十六歲、女年四十歲而尚未有室家者。嘉靖四十一年，御史林潤言：天下歲供京師糧四百萬石，而諸府禄米凡八百五十三萬石，借令全輸，猶不足供宗藩廪禄之半，況吏禄軍餉皆出其中乎？故自郡王以上猶得厚享，將軍以下多不能自存，飢寒窮苦，勢所必至，常號呼道路，聚詬有司，守土之官，每懼生變。賦不可增，而宗室日益蕃衍，可爲寒心。觀此言，當時朝廷既無擢用之方，又無處置之法，宗室飢寒而國家亦大困矣。
“昔”本作“㫺”，字有數義。説文：“㫺，乾肉也。”張參五經文字云：後人以爲古“昔”字。周禮三酒有“昔酒”，注：昔酒，無事而飲也。月令，月昔“靡艸死”，謂終也。左傳“爲一昔之期”；穀梁傳“夏四月，昔，恒星不見。”昔即夜字。注：日入至星出時謂之“昔”。樂府有昔昔鹽，猶云“夜夜豔”也。尸子“君子臨大事，不忘昔席之言。”“昔席”猶“細席”，所謂廣厦細旃也。
城隍之名，見于易，若廟祀則莫究其始。記曰：“天子大蜡八，伊耆氏始爲蜡。”注云：伊耆，堯也。蓋蜡祭八神，水庸居七，水則隍也，庸則城也，此正祀城隍之始耳。
元末虎邱築城，不載郡邑志乘，吴人罕有知者。明初，高士王賓仲光集虎邱詩一卷，中有郝經仲誼詩云：“虎邱山前新築城，虎邱寺裏斷人行。”同時和者甚衆，吕敏志學云：“山上樓臺山下城，朱旗夾道少人行。”曾朴彦魯云：“闔廬冢上見新城，無復遊人載酒行。”僧寧居中云：“公餘聯騎入山城，老衲追陪得散行。”又周南老正道有至正丁酉冬督役城虎邱詩八首，一云“奉檄趨功城虎邱”，一云“四疊新城繞澗隈”。案丁酉爲至正十七年，是年張士誠方降元未叛，不知城何所防也。今山後尚有高壟，似其遺址，未審山前以何處爲界，絶無迹象可尋矣。
元史刑法志，笞刑，自七下至五十七；杖刑，自六十七至一百七。案葉子奇艸木子曰：元世祖定笞杖之刑，曰天饒它一下，地饒它一下，我饒它一下。是笞刑只宜有四十七，杖刑只宜九十七，而反加十，何也。
本朝重赴瓊林宴者四人：一史文靖公貽直，一黄崑圃侍郎叔琳，一熊滌齋太史本，一嵇文敏公璜。
乾隆初，桐城張文和公廷玉七十壽辰，上賜對聯云：“潞國晚年猶矍鑠，吕端大事不糊塗。”常州程文恭公景伊薨，上賜對云：“執笏無慙真宰相，蓋棺猶是老諸生。”
社集始于宋末之月泉吟社，至明隆慶、萬曆間青溪社集而始盛。天啟甲子時，有應社，合吴郡、金沙、檇李僅十一人：張溥天如、張采受先、楊廷樞維斗、楊彝子常、顧夢麟麟士、朱隗雲子、王啟榮惠常、周銓簡臣、周鍾介生、吴昌時來之、錢旃彦林，分主五經文字之選。自後又推大之，遂有廣應社，貴池劉城伯宗、吴應箕次尾、萬應隆道吉、蕪湖沈士柱崑銅、宣城沈壽民眉生，咸來會。崇禎初，吴江吴䎖扶九，結嘉興孫淳孟朴等，肇舉復社。于時雲間有幾社，浙西有聞社，江北有南社，江西有則社，又有歷亭社、席社，崑陽有雲簪社，而吴門别有羽社、朋社、匡社，武陵有讀書社，山左有大社。扶九思欲合天下之文甄綜之，孟朴請行，扶九乃出白金二百鎰、家穀二百斛以資孟朴。閲歲，羣彦胥來，大會于吴郡，舉凡應社、幾社、聞社、匡社、南社、則社、席社，盡會于復社，始于戊辰，成于己巳。其盟書曰：“學不殖將落，毋蹈匪彝，毋讀非聖賢書，毋違老成人，毋矜厥長，毋以辯言亂政，毋干進喪乃身，嗣今已往，犯者小用諫，大者擯，僉曰諾。”是役也，孟朴渡淮泗，歷齊魯，以達于京師，賢士大夫必審擇而定衿契，然後進之于社。先後大會者三，論其文爲國表，復社之名動朝野。維時烏程相國之子求入社，不許，于是歛怨實深。崇禎十年正月，蘇州民陸文聲疏陳風俗之弊，皆原于士子，庶吉士張溥、知臨川縣事張采，倡立復社，以亂天下。遂下督學察覈，而閣臣從中搆之。蘇州府推官周之夔者，與溥同年進士，初亦入社，至是希閣臣意，墨絰詣闕，訏奏溥等樹黨挾持。案久不結，讒言罔極，至有草檄以聲復社十大罪者。大略謂：派則婁東、吴下、雲間，學則天如、維斗、卧子，上摇國柄，下亂羣情。行殊八俊、三君，迹近八關、五鬼。外乎黨者，雖房杜不足言事業；異我盟者，雖屈宋不足言文章。或呼“學究智囊”，或號“行舟太保”。傳檄則星馳電發，宴會則酒池肉林。所云“行舟太保”者，蓋指孟朴言之。至十五年，御史金毓峒、給事中姜埰各上疏白其事，始奉旨，朝廷不以語言文字罪人，復社一案准注銷。先是壬午秋，南國諸生顧杲等一百四十人具留都防亂公揭，逐閹黨阮大鋮，有云“杲等讀聖賢之書，明討賊之義，事出公論，言與憤但知爲國除奸，不惜以身賈禍”云云，大鋮恨刺骨，日思報復。洎福藩稱制，大鋮湔雪復用，適有王鼎實東南利孔久淹復社渠魁聚歛一疏，大鋮語馬士英曰：“孔門弟子三千，而維斗等聚徒至萬，不反何待？”至欲陳兵于江次，以爲防禦，心知無是事，而意在盡殺復社之主盟者。時崑銅暨宜興陳貞慧定生輩皆就逮繫獄，眉生及桐城錢秉鐙幼光亡命得脱，會王師渡江，南都失守，諸君子始得免禍焉。
月泉吟社者，浦江吴渭清翁所創也。清翁，宋義烏令，元初退食吴溪，作爲此社，延致鄉遺老方鳳韶卿、閩謝翱臯羽、括蒼吴思齊子善司月旦，以春日田園雜興爲題，于丙戌小春望日發卷，至丁亥正月望日收卷，月終結局。收二千七百三十五卷，選中二百八十名，三月三日揭榜，弟一名三山連文鳳，字伯正，賞公服羅一縑七丈、筆五帖、墨五笏；弟二名義烏馮澄，字澄翁，賞公服羅一縑六丈、筆四帖、墨四笏；弟三名杭州梁相，字必大，賞公服羅一縑五丈、筆三帖、墨三笏；弟四名至十名。各春衫羅一縑、筆二帖、墨二笏；弟十一名至二十名各深衣布一端、筆一帖、墨一笏；弟二十一名至三十名各深衣布一端、筆一帖；弟三十一名至五十名各筆一帖、墨一笏、吟箋二沓。通榜仍各送本社新詩一册。又明廣陵鄭元勳超宗家有影園，崇禎庚辰，園中黄牡丹忽放一枝，乃大會詞人賦詩，且徵詩江楚間，得百餘章，超宗悉糊名易書，送海虞某鉅公評定甲乙。南海黎遂球美周居弟一，超宗鐫金斝遣傔致之，曰“賀黄牡丹狀元”。風流盛事，不減月泉。黎後死贛州之難。
青溪社集者，陳芹子野知寧鄉縣謝病歸，隆慶辛未歲所剏也。時有費參軍懋謙、朱太守孟震、唐太學資賢、姚典客淛、胡民部世祥、華廣文復初、鍾參軍倬、黄參軍喬棟、周山人才甫、盛貢士時泰、任參軍夢榛，先後入社。其與而未入者，張太學獻翼、金山人鑾、黄山人孔昭、梅文學鼎祚、莫山人公遠、王山人寅、黄進士雲龍、夏山人曰瑚、紀亳州振東、陳將軍經朝、汪山人顯節、汪文學道貫、道會、沈太史懋學、程文學應魁、周文學時復也。癸酉，復爲續會，則吴文學子玉、魏廣文學禮、莫貢士是龍、邵太學應魁、張文學文柱與焉。每月爲集，遇景爲題，即席分韻，録而刻之，命曰青溪社集，前會許石城先生序之，後會吴瑞瑴序之。其載于朱秉器停雲小志者如此，秉器即孟震字也。後七十餘年，虞山某復序金陵社集詩曰：海宇承平，陪京佳麗，仕宦者誇爲仙都，游談者指爲樂土。弘正間，顧華玉、王欽佩以文章立󲳴，徐士仁、陳大聲以詞曲擅場，江山姸淑，士女清華，才俊歙集，風流宏長。嘉靖中年，朱子价、何元朗爲寓公，金在衡、盛仲文爲地主，皇甫子循、黄淳父之流爲旅人，相與授簡分韻，徵歌選勝。秦淮一曲，烟水競其風華；桃葉諸姬，梅柳滋其姸翠。此金陵之初盛也。萬曆初年，陳寧鄉芹解組石城，卜居笛步，置驛邀賓，復脩青溪之社。于是在衡、仲文以舊老而蒞盟，幼于、百穀以勝流而至止。厥後軒車紛沓，唱和頻仍，雖詞章未嫻大雅，而盤游無已太康。此金陵之再盛也。其後二十餘年，閩人曹學佺能始回翔棘寺，游宴冶城，賓朋過從，名勝延眺。縉紳則臧晉叔、陳德遠爲眉目，布衣則吴非熊、吴允兆、柳陳父、盛太古爲領袖。臺城懷古，爰爲馮弔之篇；新亭送客，亦有傷離之作。筆墨横飛，篇什騰涌，此金陵之極盛也。戊子仲秋，余以鋃鐺隙日，采詩舊京，得金陵社集詩一編，蓋曹氏門客所撰集也。嗟夫，日中月滿，物换星移，舟壑夜趨，飲臘旦改。白門有烏，無樹枝之可遶；華表歸鶴，悵城郭之并非。撰文懷人，吁其悲矣。謂我何求，亦無瞢焉。覽其文者，謂盛衰今昔之感盡于此矣。又南都初立時，有秀水姚澣北若者，英年樂于取友，盡收質庫所有私錢，載酒徵歌，大會復社同人于秦淮河上，幾幾千人，聚其文爲國門廣業。時阮集之填燕子箋傳奇盛行于白門，是日句隊未有演者，故北若詩云：“柳岸花溪澹月天，恣攜紅袖放燈船。梨園子弟覘人意，隊隊停歌燕子箋。”
國初社事猶盛，吴中則有慎交社，彭瓏雲客、宋德宜右之、德宏疇三、尤侗展成主之，七郡之士從焉。嘉興則有十郡大社，連舟數百艘，集于南湖。太倉吴偉業，長洲宋德宜、實穎，吴縣沈世英、彭瓏、尤侗，華亭徐致遠，吴江計東，武進黄永、鄒祇謨，無錫顧宸，崑山徐乾學，嘉興朱茂晭彝尊，嘉善曹爾堪，德清章金牧、金笵，杭州陸圻，蕭山毛奇齡，山陰駱復旦，會稽姜承烈、徐允定等皆赴。自此以後，風流歇絶矣。
李涪刊誤云：左傳“繕完葺牆”，繕、完、葺三字一義。一牆也，繕未足而又加完與葺焉，于義重復。古人脩辭體要，必不如是。審思“完”字當是“宇”字之誤，曰“繕宇葺牆”，辭無複，義亦昭矣。又臧宣叔“脩賦繕完”，亦當作“宇”，不然則“繕完”何物哉。
周時無伏，至秦德公始作伏祀，初伏以狗禦蠱。漢書郊祀志六月伏日，師古曰：伏者，謂陰氣將升，迫于殘陽，故爲藏伏。曆釋曰：四時代謝，皆以相生。立春木代水，水生木；立夏火代木，木生火；立冬水代金，金生水；至于立秋，以金代火，金畏火，故至庚日而伏。庚者，金也。
風俗通云：“五月五日生子，男害父，女害母。”故田文生而嬰告其母，令勿舉。且曰：長與户齊，將不利其父母。余攷南史，王鎮惡以是日生，家人以俗忌，欲令出繼疎宗。其祖猛曰：“孟嘗君以惡日生而相齊，是兒亦將興吾門。”故名鎮惡。唐崔信明生時五月五日，日方中，有異雀翔集庭樹。觀此，則俗忌之説固不足信。
杭州桑文侯，以粥糉爲業，居艮山門内大樹巷。性至孝，父病隔，以羊脂和粥而進。父死，抱鐺而哭，人爲繪抱鐺圖。子即弢甫先生也，名調元，登進士第，官工部屯田司主事，棄官游五岳，著五岳集，晚主大梁書院，以文章學行名于時。
康熙中，金陵布衣袁古香、芮瀛客竝工詩，游京師，客康親王邸。袁老矣，芮年少後至，意輕之，常短袁于王前。一日，王命宦者封一題出付客，是賀人新婚，限階、乖、骸、薶四字爲韻。二封一重一輕，作此詩者取重封留邸，不能者取輕封作路費歸。芮辭不能，而袁獨吟云：“裴航得踐游仙約，簇擁紅燈上緑階。此夕雙星成好會，百年偕老莫相乖。芝蘭氣吐香爲骨，冰雪心清玉作骸。更喜宵來明月滿，團圞不爲白雲薶。”王大欣賞。芮慙沮，即日辭歸。
李斯刻石頌秦德，曰“黔首康定”，太史公因此語遂於秦本紀謂“秦更名民曰黔首”。朱子注孟子，亦云“周言黎民，秦曰黔首”，蓋本太史公之語也。案内經云：“黔首共飲食，莫知之也。”内經在秦先，則“黔首”之稱，恐不始于秦矣。
道家靜室曰治，謝靈運生于會稽，其家以子孫難得，送之錢唐杜明師治。見詩品。今常孰有招真治。
朱竹垞云：東漢風俗之厚，期功之喪，咸得棄官持服。如賈逵以祖父，戴封以伯父，西鄂長楊弼以伯母，繁陽令楊君以叔父，上虞長度尚以從父，韋義、劉仁、劉衡兄，思善侯相楊著以從兄，太常丞譙玄、槐里令曹全以弟，廣平令仲定以姊，王純以妹，馬融以兄，陳寔以期喪，皆去官，范滂父字叔矩，博士徵，以兄喪不行。圉令趙君、司徒楊公辟，以兄憂不至。陳重當遷會稽太守，遭姊憂去官。至晉，而嵇紹拜徐州刺史，以長子喪去職。陶潛以程氏妹喪自免。見之史傳及碑版者如此之多，蓋由人尚孝義，薄禄位，故能行其心之所安也。通典曰：安帝初，長吏多避事棄官，乃令自非父母之服，不得去職。
錢氏私志曰：燕北風俗，不問士庶，皆自稱“小人”。宣和間，有遼國右金吾衛上將軍韓正歸朝，授檢校少保節度使，對中人已上語，節稱“小人”，中人以下即稱“我家”。每日到漏舍，誦天童經，自以對天童豈可稱“我”，于是凡稱我者，皆改爲小人，云：“皇天生小人，皇地載小人，日月照小人，北斗輔小人。”是可笑也。
以外舅、外姑爲丈人、丈母，唐時已有之。柳子厚集有祭楊詹事丈人、獨孤氏丈母文。
俗稱子曰“豚犬”。攷越語，范蠡欲速報吴，使國民衆多，令國人女子十七不嫁、丈夫三十不娶皆罪其父母。生丈夫，與酒三壺、犬一；生女子，與酒一壺、豚一。
太翁，孫稱祖也。齊高帝令左右拔白髮，昭業時年五歲，帝問之曰：“兒言我是誰？”答曰：“太翁。”帝笑謂左右曰：“豈有作人尊祖而拔白髮者乎？”即擲去其鑷。今世俗稱人曰太翁，毋乃失倫。
古無出痘者，故痘子不見經傳。薛生白徵士雪云，西漢已前，無童孩出痘之説。自馬伏波征交趾，軍人帶此病歸，號曰“虜創”，不名“痘”也。語見醫説。
古今圖書集成，當時惟大臣得以頒賜。乾隆中，詔訪求遺書，凡官民以百部獻者，得賜一部，甚盛典也。書總一萬卷，凡三十二典，曰乾象典、歲功典、曆法典、庶徵典、坤輿典、職方典、山川典、邊裔典、皇極典、宫闈典、官常典、家範典、交誼典、氏族典、人事典、閨媛典、藝術典、神異典、禽獸典、艸木典、經籍典、學行典、字學典、選舉典、銓衡典、食貨典、禮儀典、樂律典、戎政典、祥刑典、考工典，每典復分門類，共六千一百九部，計五百二十圅，又目録二圅。武英殿銅板活字印行。歲久殘缺，乾隆三十八年印四庫書，易以木字，賜名“聚珍版”，著有程式一卷，許民間仿爲之。
陳確字乾初，原名道永。蚤歲見知于鄕賢許同生先生令典，目爲任道之器。後與孝廉祝淵游蕺山先生門，奉愼獨之敎，用功于見善必遷、知過必改，求無歉于所獨知，兼動靜，合人己，無往而非獨，無往而非愼；已而踐履卓然，矯立風塵之表。幼以孝友稱，長以文學著，器韻拔俗，詩文淸眞大雅，寄托深遠，其論學明理，尤多心得。爲人剛直，尚氣節，遇公正，發憤爲鄕邑去害，不撓于勢位。自幼寄興瀟灑，書法得晉人遺意，撫琴吹簫，時奏于山顚水涯，篆刻博弈諸好無不工。自奉敎蕺山，一切陶寫性情之技，視爲害道而屛絕之；其勇于見義，遇不平而輒發者，亦視爲任氣而不復蹈。惟皇皇克己內省，黜僞存誠，他不暇顧也。
乙酉之後，祝淵旣從師游地下，確棄經生業，與同志靜脩山中，本蕺山證人之旨，爲闇然之學。尋病廢幾二十年，足不及中庭，君子謂其不異袁閎之土室。蕺山之學，傳于海昌，確與淵庶幾同所歸乎！
一時同道、志義切劘之士，如甪里蔡遵、龍山許𡙆、洄塘徐孟錥、確兄子枚，孜孜好脩，沉冥沒世，皆先確卒。
海昌陳乾初先生卒，其子翼件繫事實，以余爲先生同門友也，丐誌其墓。嗟乎！蕺山諸生，今日凋落殆盡，浙西獨有先生與惲仲升尙無恙，又弱一個焉。余方有殄瘁之嘆，何敢辭！
先生諱確，字乾初，初名道永，字非玄。陳氏爲浙西望族，曾祖鳴梧，祖理川，父覺菴，皆世其學。妣葉氏。兄弟四人，先生其季也。幼從伯仲學舉業，卽能過其流輩。已與叔同試于學使者，伯言季文優于叔，先生不悅；案發，叔錄而先生不與，先生悅甚。父兄怪之。先生曰：「吾不欲弟先兄舉也。」黎博菴爲學憲，賞識之，充博士弟子員；許平遠又高第之，廩于庠。劉守雪濤遇以國士，一時聲名藉甚，而先生介然不欲以豬肝累郡邑。劉守知其貧，欲有所贈遺，累問以事，輒對曰無。然廉勁疾惡，遇事發憤有大節。崇禎末，昌邑不飭簠簋，莫之敢指，先生舉旛號衆曰：「吾邑之人何罪，而使一人橫行于上乎！」同舍生集者數百人，走訴行御史臺。繡斧不聽，沓吏坐先生以罔上。同舍生齗齗不退，沓吏始敗。論者以是比之瞿九思之事。
甲申，與族父令升渡江，受業蕺山劉夫子之門，潛心力行，以求實得，始知曩日意氣，用自刻意破除，久歸平貼，家庭鄕黨之間，欽爲坊表。故雖事夫子之日淺，而屈指劉門高弟，衆口遙集。晚得拘攣之疾，不下繩床者十五年。
先生天才絕出，書法篆刻擘阮，洞簫彈棋蹙融，雜藝經手便如夙習。居喪，書孝經百卷，體備晉、唐。截竹，取書刀削之成冠，以變漢竹皮冠之制。其服也，不屑爲唐以下，突兀遇之寒田古刹之下，不類今世人也。其學無所依傍，無所瞻顧，凡不合于心者，雖先儒已有成說，亦不肯隨聲附和，遂多驚世駭俗之論。而小儒以入耳出口者，囂然爲彼此之是非。先生守之愈堅，顧未免信心太過，以視夫儲胥虎落之內，閉眉合眼，矇瞳精神者，則有間矣。夫聖賢精微要渺之傳，倡一而和十，悉化爲老生常談陳腐之說，此先生之所痛也。
余庚寅至杭，從陸麗京案頭見女訓而嗟嘆。麗京曰：「此海寧陳乾初先生所著也，余家奉爲玉律。」丙午，余與陸冰脩先生已病廢，劇談終日而精神不衰。聞劉伯繩將葬，先生曰：「吾不能執紼引路，有負亡友。」涕泪爲之交下。時浙西有與伯繩友者，余約之渡江，其人漠然不應。余因嘆曰：「人情相懸，固如此哉！」臨別，以所著葬論見示。先生主于族葬，痛世巫之惑人也。第深埋恐不宜于閩、越，惜未曾與先生細論耳。丙辰至海昌，聞先生攣疾如故，私喜話舊有日。先生亦以論學書致余，鄙見不無異同，先生欣然往復。明年，將踐前約，而先生厭世矣。余之不得見先生，寧非恨事！卒之日，爲七月二十四日，年七十四。娶王氏，先卒二十七年。子二人：長翼；次禾，殀。女一人。孫二人：克鬯，克爽。翼字敬之，侍疾能盡其誠，先生可謂不死矣。以其年冬月，葬於沈家石橋之西。銘曰：
先師蕺山曰：「予一生讀書，不無種種疑團，至此終不釋然，不覺信手拈出，大抵於儒先註疏，無不一一牴牾者。誠自知獲戾斯文，亦姑存此疑團，以俟後之君子，倘千載而下有諒予心者乎！」不肖羲蒙先師收之孤苦之中，而未之有得，環視劉門，知其學者亦絕少。徒以牽挽於口耳積習，不能當下決擇，淺識所錮，血心充塞，大抵然矣。近讀陳乾初所著，於先師之學十得之四五，恨交臂而失之也。
其言性曰：「性善之說，本於孔子，得孟子而益明；孔、孟之心，迄諸儒而轉晦。『盡其心者知其性也』之一言，是孟子道性善本旨。蓋人性無不善，於擴充盡才後見之也。如五穀之性，不藝植，不耘耔，何以知其種之美耶？故諄諄敎人存心，求放心，充無欲害人之心，無穿窬之心，有所不忍，達之於其所忍，所不爲，達之於其所爲，老老幼幼，以及人之老幼，不一言而足。學者果若此其盡心，則性善復何疑哉？易『繼善成性』，皆體道之全功，正對仁智之偏而言。道不離陰陽，智不能離仁，仁不能離智，中焉而已。故曰『一陰一陽之謂道』，卽中庸『中節之和，天下之達道』也。繼之卽須臾不離，戒懼愼獨之事；成之卽中和位育之能。在孟子則『居仁由義』、『有事勿忘』者，繼之之功；『反身而誠』、『萬物皆備』者，成之之候。繼之者，繼此一陰一陽之道，則剛柔不偏而粹然至善矣。如曰：『惻隱之心，仁之端也。』雖然，未可以爲善也。從而繼之，有惻隱，隨有羞惡有辭讓有是非之心焉。且無念非惻隱，無念非羞惡辭讓是非之心，而時出靡窮焉，斯善矣。成之者，成此繼之之功。向非成之，則無以見天付之全，而所性或幾乎滅矣。故曰：成之謂性。由是觀之，則仁者見之謂之仁，卽不可謂仁；智者見之謂之智，卽不可謂智；猶中庸賢智之過卽不得爲賢智也。從來解者昧此。至所謂『繼善成性』，則幾求之父母未生之前，幾何不胥天下而禪乎！故性一也，孟子實言之，而諸家皆虛言之。言其實，則本天而責人；言其虛，則離人而尊天。離人尊天，不惟誣人，幷誣天矣。蓋非人而天亦無由見也。是故藨蓘勤而後嘉穀之性全，怠勤異獲，而曰麰麥之性有善惡，必不然矣；涵養熟而後君子之性全，敬肆殊功，而曰生民之性有善惡，必不然矣。」
又曰：「資始流行，天之生物也；『各正性命』，天之成物也。物成然後性正，人成然後性全。物之成以氣，人之成以學。人物之性，豈可同哉！大彖何不言『萬物資始，各正性命』，而必係之『乾道變化』之下？又何不曰『元亨者性情也』，而必係之『利貞』之下乎？非元始時無性，而收藏時方有性也，謂性至是始足耳。今老農收種，必待受霜之後，以爲非經霜則穀性不全。此物理也，可以推人理矣。是故資始、流行之時，性非不具也，而必於各正、保合見生物之性之全；孩提少長之時，性非不具也，而必於仁至義盡見生人之性之全。或曰：人之氣稟淸濁，果有什百千萬者，性有不善，焉可盡誣？曰：氣之淸濁，誠有不同，然無乖于性善之義也。氣淸者無不善，氣濁者亦無不善。有不善者，乃是習耳。觀於聖門，參魯柴愚，當由氣濁；游夏多文，端木屢中，當由氣淸。可謂游、夏性善，參、柴性惡耶？」
又曰：「一性也，推本言之曰天命，推廣言之曰氣、情、才，豈有二哉！由性之流露而言謂之情，由性之運用而言謂之才，由性之充周而言謂之氣。性之善不可見，分見於氣、情、才。情、才與氣，皆性之良能也。天命有善而無惡，故人性亦有善而無惡；人性有善而無惡，故氣、情、才皆有善而無惡。中庸以喜怒哀樂明性之中和，孟子以惻隱、羞惡、辭讓、是非明性之善，皆就氣、情、才言之。後儒曰『旣發謂之情』，曰『才出於氣，故皆有善有不善』，不知舍情、才之善，又何以明性之善耶？才、情、氣有不善，則性之不善不待言矣。是陰爲邪說者立幟也，而可乎？」
又曰：「『本體』二字，不見經傳，此宋儒從佛氏脫胎來者。故以爲商書『維皇降衷』、中庸『天命之性』皆指本體言，此誣之甚也。皇降天命，特推本言之，猶言人身則必本之親生云耳。其實孕育時，此親生之身，而少而壯而老，亦莫非親生之身，何嘗指此爲本體，而過此以往，卽屬氣質，非本體乎？宋儒惟誤以此爲言本體，故曰『人生而靜以上不容說，才說性便已不是性』，則所謂是性而容說者，恰好在何處耶？樂記『人生而靜，天之性也』二語，本是禪宗。其書大半本荀子，不意遂爲性學淵源，可怪也！後儒口口說本體，而無一是本體；孔、孟絕口不言本體，而無非言本體。子曰『性相近』，則近是性之本體；孟子道『性善』，則善是性之本體。而此本體固無時不在，不止於人生而靜之時也。如曰『人皆有不忍之心』，乍見孺子之心，以至四端人皆有之心，皆指本體言也。曰『平旦之氣』，則雖牿亡之後，而吾性之本體亦未嘗不在也。曰『乞人不屑』，『行道之人勿受』，則雖下流行乞之徒，而吾性之本體亦無時不在也。則亦何時何處而非天命皇降之體乎？學者惟時時存養此心，卽時時是本體用事，工夫始有着落。今不思切實反求，而欲懸空想箇人生而靜之時，所謂天命皇降之體段，愈求而愈遠矣。無論人生而靜之時，黝然穆然，吾心之靈明毫未開發，未可言性；卽所謂赤子之心、孩提之愛、稍長之敬，亦萌而未達，偏而未全，未可語性之全體。必自知學後，實以吾心密體之日用，極擴充盡才之功，仁無不仁，義無不義，而後可語性之全體。故曰：『成之者性也。』曰：『盡其心者知其性也。』佛氏喜言未生之前、旣死之後的道理，儒者只曉得有生之後、未死之前的工夫。佛氏言雖夸大，却無把捉，儒者言極平實，却可持循，將何去而何從乎？」
又曰：「周子無欲之敎，不禪而禪。吾儒只言寡欲，不言無欲。聖人之心，無異常人之心；常人之所欲，亦卽聖人之所欲也。人心本無所謂天理，天理正從人欲中見，人欲恰好處，卽天理也。向無人欲，則亦並無天理之可言矣。」
乾初之言，大抵如此。其於聖學，已見頭腦。故深中諸儒之病者有之；或主張太過，不善會諸儒之意者亦有之。夫性之善，在孩提少長之時已自彌綸天地，不待後來；後來之仁至義盡，亦只還得孩提少長分量。故後來之盡不盡在人不在性也。乾初必欲以擴充到底言性善，此如言黃鐘者，或言三寸九分，或言八十一分。夫三寸九分非少，八十一分非多，原始要終，互見相宣，皆黃鐘之本色也。
先生諱確，字乾初。陳氏爲海寧望族，曾祖鳴梧，祖理川，父覺菴，皆世其學。母葉氏。乾初讀書卓犖，不喜理學家言，嘗受一編讀之，心弗善也，輒棄去，遂四十年不閱。其後與同邑祝淵讀書，淵議論不守章句，乾初每鐫之；已同問學於山陰，先師深痛末學之支離，見於辭色，乾初括磨舊習，一隅三反。迨先師夢奠，得其遺書而盡讀之，憬然而喩，取其四十年所不閱者重閱之，則又格格不能相入，遂見之論著，同輩爲之一鬨，不顧也。
乾初議禮尤精，從其心之所安者，變通古禮，而於凶禮，尤痛地理惑人，爲天下異端之禍。其於友朋，一事稍乖，必正色相吿，不爲姑息。屠爌、陸圻徵文壽母，乾初謂世俗之事非所當行。社集講會，人情之常，乾初謂衎衎醉飽，無益身心，再會之後，亦不復赴。甲申以後，士之好名者強與國事，死者先後相望，乾初曰：「非義之義，大人弗爲。人之賢不肖，生平具在。故孔子謂『未知生，焉知死』。今人動稱末後一着，遂使奸盜優倡同登節義，濁亂無紀。死節一案，眞可痛也。」乾初之論，未有不補名敎者。
晚而病廢，不出門者十五年。卒之日，爲丁巳七月二十四日，年七十四。葬於沈家石橋之西。娶王氏，先卒二十七年。子二人：長翼；次禾，殀。女一人。孫二人：克鬯，克爽。
余於丙午訪之，病中猶危坐劇談。又十年丙辰，致書約以明歲再見，而不可得矣。翼以誌銘見屬，其時未讀乾初之書，但以翼所作事實，稍節成文。今詳玩遺稿，方識指歸，有負良友多矣。因理其緖言，以讖前過。銘曰：
有明學術，宗旨紛如，或泥成言，或創新渠，導水入海，而反塡淤。惟我蕺山，集夫大成，諸儒之弊，削其畦町。下士聞之，以爲雷霆。豈無及門，世智限心，如以太牢，飫彼書蟫，欲抹微言，與時浮沈。龍山之下，乃有傑士，從遊雖晚，㝠契心髓，不無張皇，而篤踐履。余忝同門，自愧淺陋，昔作銘文，不能深究，今其庶幾，可以傳後。
先生諱確，字乾初，原名道永，字非玄，文學覺菴公之季子也。覺菴公生四子，俱遊黌序有名。先生弱而才，父兄特器重之，從伯兄授經。鄕賢許同生先生目爲小友，且指示子弟曰：「若曹雖與陳生同學，不日卽當師事之矣。」其見重於前輩已如此。讀書不屑屑章句，毅然期至於古之立言者。尤厭薄舉業，姑爲之以副塾課之望。嘗受知學使者黎、許兩公，舉茂才，廩於庠；後遭喪亂，敝屣棄之，泊如也。
明季有骫法吏，先生唱義，聲籲當事。當事庇其人，欲中先生以法，先生色不爲動。尋太府劉公雪濤捄免，事聞輦轂，當事與吏俱坐黜，先生亦不色喜。
早年論學，於諸儒中最喜姚江「知行合一」之説，謂可與孟子道性善同功。後與祝孝廉淵遊蕺山先生門，奉慎獨之教，躬行實踐，重規疊矩。既而祝以節顯，先生則巋然長德望于一鄉，皆不愧師門心印，所謂其趨一也。接引後學，娓娓不倦，一時志義之士，從遊日衆。與兄子潮生、爰立輩，表章家學，酌立族規，講明宗法。建遷祖祠宇，宗人既庀其材矣，其堂寢規模，主祏制度，一出先生釐定。晚年搆地十畝有奇，營葬考妣，奉其三兄雁序以祔，而己亦置生壙焉，令支下子孫艱于覓地者皆可祔入。先生蓋倣古族葬之法，以爲支分本一，血脈相聯，生則聚廬而處，没則共域而葬，且使春秋展墓時子姓兄弟咸在。其酌古準今，法良意美，皆類此。
詩文清真大雅，寄托深遠。其發明理學，尤多心得。下筆立就，無纖毫障翳。書法直逼鍾、王。撫琴吹簫，時奏于山巔水涯。篆刻博弈諸好無不工。自奉教蕺山後，一切陶寫性情之技，視爲害道而屏絶之，向之勇於一往，遇不平而輒發者，亦視爲任氣而融釋之。社集講會，以爲無益身心，每婉辭不赴。尋病廢幾二十年，足不及中庭，君子謂不異袁閎之土室。
所著有大學辨、禪障、性解、學譜、葬論、喪俗、家約諸書，其餘雜著，不下數十萬言，俱藏於家。居母喪，手寫孝經百餘册志痛，戚友争寶藏之。
於戲！先生爲余兄，而五十年以長，余少時每見先生過從，先大夫必肅衣冠迎之，指爲後生矜式。今先生下世六十年矣，而古貌古言，髣髴如昨。詩有之：「雖無老成人，尙有典刑。」宗之人有仰老成而遡典刑者乎，則有先生之遺文在。
嗚呼！不孝翼禍鍾所天，煩寃荼毒，未卽霣喪。緬維先君子生平闇脩獨善，美不勝載，欲俟卒哭後，喘息稍定，博𥡴親友，悉所見聞，編次其略。茲蒙朱子人遠過弔，奉其尊先生語，欲急得先君子一生節略載之邑乘，命難久𥡴，謹啣哀濡筆，綴述顚末如左。然情思惘惘，詞旨哽澀，略甚不詳也。
按家乘，予家自遷祖高東園公贅于陳，冒今姓。數傳而至司訓梅崗公，文章理學，屹然爲世儒宗，爲海寧陳文獻所自始。梅崗公而下，高祖鳴梧公，曾祖理川公，以及王父覺菴公，類皆績學敦倫，歷試不第。覺菴公娶王母葉孺人，爲萬曆己卯孝廉淳宇公女，生四子：長伯父腹貞公，諱賁永；次孝章公，諱思永；次我旋公，諱祥龍；次卽先君子。
先君子庠名諱道永，字非玄，國變後改名確，字乾初。幼穎異，見解不凡。五六歲時，食肉必正方，數必五，其有不正者，必請易，有餘則反之。常從羣兒游戲，聞有訿詆王父母者，揜耳疾趨，入，王母問曰：「汝在外有聞乎？」曰：「無聞也。」然心竊不安，謂母問不以實吿。已而有吿之者，王母怒不已，則又大安，謂吾不吿爲是，吿之者非。其朗識夙成類如此。
家貧不能延師，間從伯父腹貞公、孝章公出游學，講解略過耳，卽能領其要，命題課藝，卓絕等輩，兩公絕賞愛之。甫就童子試，卽大有文名。嘗與伯父我旋公道試歸，伯父腹貞公閱試卷，謂叔卷不若季，先君子大局促，心怦怦然，惟恐其先得雋；及案出，伯父我旋公竟列名，先君子遺不錄，乃大喜。王母怪問之，曰：「此兒志也，事符其志，能不喜乎！」
年十八，娶先母王碩人。碩人至，能以勤儉佐家，家中事先君子纖悉皆不問，得益專志于學。二十以後，試屢蹶，遂薄視一衿，放浪山水，恣情聲律，韻管譜琴，時共一二知交，吟風弄月，超然遠寄，有點遊舞雩之致。間以雙陸圍棋，篆刻臨池，得心應手，無不窮極其妙。視帖括操觚，絕不經意，偶一爲之，更爾超脫不覊，以是爲適志之具已耳。故先君子卽當童子試，已不知功名爲何物。
年二十六歲，遭伯父我旋公之變，閱歲，王父覺菴公又見背，悲憤激中，欲絕意進取事。至癸酉歲，伯父腹貞公強之甚，不得已勉一赴，博菴黎公賞其文，拔第三，補弟子員，非其好也。庚辰之歲，又遇知學憲許公，廪于庠。時太府劉雪濤公與先君子用文字相知，款洽無比，察先君子貧，意欲周全之。先君子每進見退出外，則使其左右問先君子有事見託否，先君子謝無有。生平節操凜然，蓋不待晚年進學後也。
先君子時藝精工，可與歸、胡諸大家相頡頏，遭亂棄去，不啻塵飯塗羹，時從家庭論說，絕不道及一字。翼近課子，私發其篋窺之，從入泮至吿退，不及十年間，約千有餘藝。其精醇變化，出經入史，領章脈，抉題髓，抒寫性靈，源本道德，無剽竊摹儗之狀，有左右逢原之樂，非近日帖括家所能望其項背。
壬午秋比，先君子以命中之技，値貪尹煽虐，輟所業攻之。當事庇貪尹，欲罪首事者，文移褫革，學憲執不許。雪濤劉公力薦科試，亦不聽。是歲竟不與鄕闈試，先君子夷然不以爲意，謂：「捐吾生以捄一縣之民，亦何所惜，一鄕荐何足道哉！」諸與貪尹比者，百方恐嚇，先君子屹不爲動。邑衆庠生感先君子義，羣聚不散，當事者心惕，卒解其事。未幾，風聞輦轂，當事與貪尹竟中考功去，先君子亦不以此自喜。蓋先君子至此而學凡三變：始崇尙夫風流，繼絢爛夫詞章，繼又矜厲夫氣節，自後一變至道。要其淡功名，薄榮利，則固根原于性天，歷盛衰、閱老穉而不渝其初者也。
甲申、乙酉，滄桑變革，動魄驚魂，先君子思儉德避難，挫明用晦，與祝開美同遊山陰先生之門，奉先生愼獨之敎，益從事於闇然之學，而操其功於知善必遷，知過必改，以無歉其所獨知，兼動靜，合人己，無往而非獨，卽無往而非愼。已而學益邃，識益卓，則見其胸懷恬曠而踐履眞篤，議論切實而理致精微。於諸儒中，獨喜陽明「知行合一」之說，謂可與孟子道性善同功。
其所論述，前人所已言者不言也。故卽偶然落筆，出其心得，具有發明，理歸一貫，絕非支離駮雜，依傍裝排，如近世儒者拾古人牙後，附會影響，出口入耳之學，以自欺而欺天下也。其大者，論學則有大學辨、禪障、性解、氣才情辨、原敎、學譜，無不折衷孔、孟，衡斷羣儒；坊俗則有論葬諸書，喪俗、家約，率皆言近指遠，黜僞存誠，與中庸素位之學、孔子有恆之訓，互相印證，大有裨千學者。其餘雜著，不下數十萬言，俱有關世敎。談道之暇，間爲詩歌，淸眞大雅，不過自寫其安貧樂道之懷，悲天憫人之致，讀其詩而其人如在，豈苟焉已哉！
事王父，不待吿戒，能先意承志；沒後二十年，遇忌月，必斷酒除腥。王母年高就養，寢處飮食，必躬自調攝，承歡朝夕，若嬰孩之未離懷抱者。於王母喪中，哀禮兼盡，手書孝經百餘册以誌痛，眞、行、艸法，各臻其極，爲世所寶重。事兄如事父，終其身無違言，事關倫紀之大，必力請命，得請然後已。事孀嫂寡姊如事母，禮敬問遺，老而彌篤。視兄子如子；伯父我旋公早夭，諸兄幼孤，先君子敎誨撫循，更不啻如子。視朋友如兄弟，然恩不揜義，面稱其違而隱成其美，死喪患難，盡力周恤，雖死者復生，生者不愧。訓誨翼等不急於詞章之學，惟嚴飭其行誼。翼愚下，未能率其敎。
年四十七歲，先母王碩人棄世，念昔時勤苦，中道棄捐，終其身不再娶。至六十左右，得顫攣疾，拘困者十五載，委心任運，翼晝夜承奉，絕不見因疾苦有忿戾之色，變其常度。其節情理性之功，人而進于天矣。今年五月，轉脾泄證，拒絕醫藥，翼涕泣哀懇，不聽也。七月初，漸不支，命鬯兒書喪約二紙，呼從兄潮生、許子欲爾面授之，餘無所言；然猶日起坐，至廿四日，發吐二次，遂瞑然而逝。嗚呼！痛哉！
先君子生萬曆甲辰，距今歲丁巳，享年七十有四。二子一女。弟禾早夭。孫二：翼子克鬯，禾子克爽。擬於今冬扶柩合葬于沈家石橋西半里祖塋之次穆。伏乞當世名公鉅儒，同門執友，誼隆生死，道廣錫類，不拘墓志、傳贊、誄表，俾先君子一生行誼得上光國史，下垂家乘，不孝翼啣哀艸土，卽旦暮入地，死且不朽。
崇禎甲申之變，仗節死義者，一二十人而外，率皆汙僞命者也。其棄職守逃竄者，猶爲知廉恥事。弘光時，謀國者以軍需不給，首行鬻爵令，甚至童生赴試者例納銀三兩免郡縣考。大江以南，每提學出巡，府庫成市。海寧陳匪玄道永曰：「此輸銀就試之心，卽異日迎賊獻降之本也。父兄爲子弟輸銀，必不欲子弟之立節義；子弟欲以是進取，必不願以節義自勉。人心如此，天下復何幸乎！」
辛丑，三吳旱，瀕海高鄕禾盡槁，來春乏食。陳乾初貸米於富室，以食里中之飢者；不足，又勸族人與鄕之富者出粟濟之。且約曰：「鄕鄰之貧者得食陳氏粟，陳氏之貧者無得食鄕鄰粟。」人咸義之。
乾初以大學層累之學，不出于孔子，爲學者所譁，不知慈湖已有是言。古人力行所至，自信其心，不須沿門乞火。卽以圖書爲怪妄，大學爲別傳，言之過當，亦不相妨，與勦襲成說者相去遠矣。
乾初，蕺山高弟，講學海壖，晚著大學辨一篇。於時聞者皆駭，桐鄕張履祥考夫、山陰劉汋伯繩、仁和沈蘭先甸華、海鹽吳蕃昌仲木，交移書爭之。而乾初不顧，具言大學言知不言行，格致誠正之功，先後失其倫序，且以朱子補傳「一旦豁然貫通」近於禪宜仍還戴記。其言雖咈於衆心，然其人不失爲躬行君子也。
陳乾初先生，先君子之受業師也。先生品行文章，推重一時，深痛世人惑於風水，暴棺不葬，著葬論、喪實論諸篇，大聲疾呼，責人速葬。其言激切誠懇，有裨世敎。後舉葬社，集諸姻黨之未葬者各醵金爲會，俾直收者挨次營葬，具見錫類苦心。遺文尙未付梓，特錄此以廣其敎。
陳匪玄，名道永，後改名確，號乾初，名家子弟，善屬文，食餼於邑庠，廉勁疾惡。邑令曾某不飭簠簋，一邑莫違，乾初率先白之臺憲，屛其羽翼。友人某狹邪，爲土棍覊絏，乾初排衆救出，而後面責友人之非。少年時，遇事任性，衣食言動不能盡戢；游蕺山之門而歸，爲之一變，安靜和好，能以其學敎其子弟。善篆刻、擘簫、彈棋諸技，不以自詡。不作佛事，不信堪輿。自擇地之乾燥者葬其父祖，倣古族葬之法。家貧，止有田八十畝，割其三之一以與寡妹及孤姪。母喪，手書孝經百卷，以贈親友。書法酷似孟頫，而得晉唐遺意。但以大學爲僞書，則嫌其多事耳。晚年與余有同病之憐，時相詢候。後患拘攣之疾，不良於行；桃李花時，載酒乘籃輿，二子一僮肩之而趨，往來阡陌，與田夫野老占課晴雨；遇竹木蓊鬱，花草鮮姸，輒飮數杯，頽然而醉。余有鬱悶難遣，或天色晴好，乘籃輿，持竹榼，晤談竟日而還。年來力憊更甚，亦不能作此矣，不知孰先著鞭也。
子劉子正命踰百年，有祀典而無特祠，大府方宜田蒞浙，以爲言。時予方主蕺山講席，謂是故子劉子學舍也。其生前嘗自稱蕺山長，則祠之莫良于此，且合乎古之祭于先師者。乃重新其堂，奉栗主焉。祠成，率諸生行釋菜禮，因議配享諸高弟子。顧其弟子之見于遺書者甚多，蓋殘明講學，卽以爲聲氣之藉，未必皆眞儒，勿敢濫也。若其後人所稱爲高弟子者，又多不審。如劉公理順、熊公汝霖，皆非受業者，而濫列之。乃諦定其學行之不媿師門者三十五人，再傳弟子一人，或反不甚爲世所知者。乃甫三月而予去。先是，宜田欲予校定子劉子諸遺書，因幷撰蕺山講堂小志。至是不果，則竟因予之去，妄芟去其中數人者。諸生以爲恨，請予誌之石以存之，乃仿家語弟子行之例，撮其大略，爲文一通，存之祠中，以志見知之統。三十五人者，自海鹽吳先生麟徵以下，曰海寧陳先生確，字乾初，畸士也，說經尤諤諤，詳見墓誌銘。右諸先生，俱卓然可傳于後者。雖然，諸高弟之死，不過六十年，而山中講堂，其誰爲誠意三關之學，則亦無有乎爾。諸生登其堂，能無汗出浹背也耶！
陳確字乾初，又字非玄，號確夫，初名道永，邑諸生。早見知於許同生令典，目爲任道器。後與祝開美淵游蕺山劉氏之門，奉慎獨之教。乙酉後，静修山中幾二十年，足不入城市。
大學辨四卷見渤海著録。經義考作一卷，並云存。餘聞作一篇。朱氏彝尊曰：乾初，蕺山高弟，講學海壖，晚著大學辨一篇。其略曰：「子言之矣：下學而上達。易稱蒙養即聖功。學何大小之有？論語二十篇，於易、詩、書、禮、樂，三致意焉，而不及大學。小戴置其篇於深衣投壺之後，垂二千餘年，莫有以爲聖經者。而程氏始目爲孔氏之遺書，又疑其錯簡，而變易其文。朱子又變易程氏之文，且爲之補傳。以絶無證據之言，強以爲聖經，尊之論語之上。即其篇中兩引夫子之言，則自聽訟兩節而外，皆非夫子之言可知；一引曾子之言，則自十目一節而外，皆非曾子之言可知。乃自漢至宋，並無一人稱是孔曾之書。謂二千年來無一學人，吾不信也。」於時聞者皆駭。桐鄉張履祥考夫、山陰劉汋伯繩、仁和沈蘭先甸華、海鹽吴蕃昌仲木，交移書争之。而乾初不顧，具言大學言知不言行，格致誠正之功，先後失其倫序；且以朱子補傳「一旦豁然貫通」近於禪學，宜仍還戴記。其言雖咈於衆心，然其人不失爲躬行君子也。張楊園與吴裒仲書云：乾兄大學之辨，竊以爲疑。非孔曾親授之書，則可，謂非聖人之學之所傳，則不可。第乾兄學問，得力於姚江，而於洛閩之書，蓋嘗讀焉而未詳也。
葬書四卷同上，云存，有自序。金志僅載葬論，無卷。許氏楹云：乾初先生著葬論、喪實論諸篇，其言激切誠懇，有裨世敎。錢氏馥曰：葬論已刻入葬社約。管氏鳳苞曰：余家藏有確夫先生葬書二册，後附先世葬事一卷，其言皆懇惻，愼終之意盡矣。
瞽言四卷自序云：客有問曰：「子赫然兩目而奚以瞽？」曰：「今吾目若不瞽，而實無見也，而吾八年矣而彌甚，而猶日屑屑著葬論、大學辨不輟，咸惟西鏡之恃耳。人又無以知吾目之不瞽也。且吾旣瞽矣，吾言葬論、大學，則世皆切切然莫不以吾言之瞽。人瞽吾言，吾又不以瞽言自命乎？」以上並見渤海著錄，云存。勝覽云：瞽言初集二卷，發揮聖學，今失傳。
女訓一卷並見餘聞。黃氏宗羲云：余庚寅至杭，從陸麗京案頭見女訓而嘆嗟。麗京曰：「此海寧陳乾初先生所著也，余家奉爲玉律。」
補新婦譜一卷見渤海著錄，云存，有自序，凡十二條，補陸麗京新婦譜所未備。邑士查石丈又作譜，補四條附於後。
乾初道人詩集十二卷，文集十八卷，別集十九卷見渤海著錄。愚谷文存作乾初先生遺集三十卷。餘聞作乾初詩文集，無卷。吳氏騫序曰：先生六世從孫仲魚，訪求遺書，久而未得其全。頃者，先生族玄孫奉峩再三索於家，倂以騫與仲魚所得本合之，竟成全稿。復細釋其時代出處，爲世系爲年表於卷首。陳氏敬璋跋曰：兔牀吳丈，博學好古，發潛闡幽，於先輩尤服膺乾初公。一日出其文集一册、詩集二册見示，謂公之撰著極富，而目所得見，惟此而已。可不爲之珍重而愛惜之乎！其後更求全書於公之雲孫錦，果得之，文集凡七册，合之吳丈所藏三册，遂爲完書。私心爲之狂喜，遂並假以歸，悉心參校而手錄之。其間又或爲人事所間斷，凡積六七寒暑，迄今始克成編，共得四十九卷。公之遺集，皆公之孫雲怡子手錄，無別本也。或藏於家，或遺於他所，一朝而合之，豈非天耶！勝覽云：乾初詩集一卷，格律淸老，蓋兼資陶、杜者。又拜經樓藏書目有所著竹冠記、湘冠記，合一册，亦附入文集。
大學辨自序云：家有老親，未遑遠駕，將事之暇，偶及遺編，不意褊心，遂成臆見。竊欲還學庸于戴記，删性理之支言，琢磨程朱，光復孔孟，出學人于重圍之內，收良心于見錮之餘，庶無忝于所生，差有辭于後死云耳。順治戊戌。
辰夏雜言分不亂說六條，聞過九條，治怒七條，名利七條，雨窗漫筆十一條。有書後。
葬書自序云：昔孔子歎中庸之德，民鮮久矣。夫中庸之德，豈人所不知不能？所不屑知能也。夫以孔子之聖，七十子之心悅誠服，而顏氏子之喪，門人欲厚葬，夫子數言之而莫之從也，况某之戔戔者哉！吾比于諸儒語多所駁正，理極平實，學者率望而怪之，不亦宜乎！惟論葬諸書，士或稍稍許之。要多早歲之文，繁冗未及删定。因茲春有葬社之役，故復裒正同人。而「及時、族葬、深埋、實築」八字，尤是某言葬綱領。知乎此而推之日用，事事求實理實益，不苟循虛名，卽違道不遠矣，豈惟葬然哉！
陳敬璋，字奉峩，號半圭，郡庠生。小時，父咸備語以族祖乾初先生確之遺事，稍長，得桐鄕張楊園先生集讀之，於是私淑乾初、楊園終其身。乾初遺著散佚，訪求參校而手錄之，積六七寒暑，編成四十九卷。從錢廣伯馥鈔楊園未刻文，合以嘉興丁誠之、海鹽吳應和所錄本，釐爲十二卷，摹考槃獨寤圖于卷首，朝夕披誦，期身體而力行之。奉峩日可寫一萬字，見異書輒手鈔，屢燬于火，晚歲猶插架層疊也。
性剛直。嘗上書學使者，有所指陳，不得達；已而友人應會試，移書某御史，條列當世務，亦不得達。人咸駭怪，然奉峩平居言動實循謹。曾重次千文爲勵志篇，中云「頓顙入見，願助乂康」，而終以「密約審幾，本乎謹獨」，其志可見矣。
甫成童而孤。母查，嫻詩書，敎奉峩有法度，奉峩亦能得母歡。母晚歲失明，侍奉彌謹，嘗爲耕養圖以寄意，自爲之記。嘉慶癸酉，奉峩卒，年五十有五。母年八十，尙存，同人咸賦詩以哀之。
渤海陳氏著錄八卷自序略云：寒家自唐宋以來，代有聞人，纂述甚富。於是廣爲蒐採，由庚戌迄今，十餘年來，已得三百八十餘種，凡一千七百餘卷，其未定卷次者不與焉。竊仿朱氏經義考體例，各書下附列名賢緖論，以補家乘所不及。錄稿甫竟，而吾宗有重修譜牒之舉，乃亟鈔撮提要一卷，以質諸宗老之多聞者。
夏尙忠，忠以用性；殷尙質，質以用才；周尙文，文以用情。質文者忠之用，情才者性之撰也。夫無忠而以起文，猶夫無文而以將忠，聖人之所不用也。是故文者白也，聖人之以自白而白天下也。匿天下之情，則將勸天下以匿情矣。
周衰道弛，人無白情，而其詩曰“豈不爾思，畏子不奔”，上下相匿以不白之情，而人莫自白也。“夫人自有兮美子，蓀何以兮愁苦”，愁苦者傷之謂也。淫者傷之報也。傷而報，舍其自有之美子，而謂他人父、謂他人昆。傷而不報，取其自有之美子，而視爲愁苦之淵藪，而佛老進矣。
若夫旣養而猶弗若也，聖人之於天道命也，道且弗如天何也。雖然，則必不爲很子傲弟煽妻之尤，而抑可抑其銳以徐警之，君子猶不謂命也。人而令與，未有不以名高者矣。人而不令與，未有不以實望者矣。若夫言者，相窮於名而無實者也。故易曰“咸其輔頰舌”，感之末矣。榮之以名以暢其魂，惠之以實以厚其魄，而後夫人自愛之心起。
德敎者行乎自愛者也，親之而人不容疏，尊之而人不容慢。關雎之道，俾不自弛其后妃之尊而親於君子，而奚求而不成，輾轉反側而望之，琴瑟鐘鼓而榮之？環宮中之尊卑少長，得主而如一身，文王復奚以言哉？匪太姒能勿警乎悁人！不然，異乎身以視家，訟言以督，不順則委之若命，是心與耳目搆，而天下之至賾、交格而未已，其不相及也久矣。故曰關雎者風化也。
葛覃，勞事也。黃鳥之飛鳴集止，初終寓目而不遺，俯仰以樂天物，無惉滯焉，則刈濩絺綌之勞，亦天物也，無殊乎黃鳥之寓目也。以絺以綌而有餘力，“害澣害否”而有餘心，“歸寧父母”而有餘道。故詩者所以盪滌惉滯而安天下於有餘者也。“正牆面而立”者，其無餘之謂乎！
廣則可以裕於死生之際矣。葛屨褊心於野，裳衣顚倒於廷，意役於事，目熒足蹜，有萬當前而不恤，政煩民菀，情沈性浮，其視此也，猶西崦之遽景，視方升之旭日，駤戾之情，迻乎風化，殆乎無中夏之氣矣。
樛木，報上之情也。葛藟不得而縈，福履不爲之祝矣。然則樛者以收責，而縈者固無適情與？夫高明者，易簡之積也。高而不易，崟岑者與！明而不簡，詧詧者與！遽欲胥天下於大同，不情其情、而澹忘之於報施，泮散者與！崟岑者絕人，詧詧者自絕，泮散者欲同而得異。故聖人不絕報施之情，維天下於弗弛也。姊姑之親，后妃之尊，胡求弗得，而不諱用其相報之私，斯不亦易而可親，簡而可知已乎！始之以愔愔之心，永之以休休之色，下曰我以爲報也，上不嫌奄有之，曰以報我也。受者安，報者不倦，咸恆之理得，上下之情交，高明者以何求而不獲邪？是故甚危夫崟岑，而甚惡夫詧詧也。
芣苢之詩，力之息也。“文王卑服，卽康功田功”，“自旦至於日中昃，不遑暇食”，田家婦子，乃行歌拾草，一若忘其所有事而弗愛其日。故窳國無暇民，窳民無暇日，無與爲之息焉耳。井田廢，阡陌開，民乃有無度之獲。月令廢，啓閉亂，民乃有無序之程。兼幷興，耕者穫，十而斂五，民乃心迻於憂而不善其事。獲之無度，則貪者競；程之無序，則惰者益愉；心移於憂而所事不善，則憔悴相仍，終歲勤苦而事愈棘，民不可用矣。終歲勤苦者，未有可用者也。夫民之愛其力也，甚於上之愛其心。是以時未至於晅風和日，美草佳蔭之下、不給於斯須之歡，其愈於死也無幾。故曰“救死而恐不贍”，非但其飢寒之謂也。
靜而專，坤之德也，陰禮也。陰禮成而天下之物已成。故曰芣苢、后妃之美也。是故成天下之物者，莫如專靜以處動，不喪其動，則物莫之有遺矣。芣苢、微物也，采之、細事也。采而詧其有、掇其莖、捋其實，然後袺之，袺之餘、然後襭之，目無旁營，心無遽獲，專之至也。夫苟浮情以往，幾倖以求，盈目皆是、而觸手旋非，取物已勤、而服躬不審，則違掇捋之緖，亂袺襭之容，道旁小草且覿面而非吾所據，又況其大焉者乎？故君子觀於芣苢而知德焉。專者靜之能也，靜之能、物之幹也，斯所以崇德而廣業也。
雖然，有辨。於一事而專之，歷事事而專之，無弗專也。舍衆事而專一事，則事之廢者多矣。專以廢事，坤之四所以爲“括囊”與！雖“无咎”，不可得而譽焉。專於一事，則且專於無事。老氏以之曰“專氣致柔，能嬰兒乎”！芣苢當前而莫之采，道喪於己矣，奚貴焉？
“南有喬木，不可休息”，志亢也。“翹翹錯薪，言刈其楚”，知擇也。“之子于歸，言秣其馬”，致飾也。飾於己而後能擇於物，擇於物而後亢无有悔也。弗飾於己以擇於物，物亂之矣。弗擇於物以亢其志，亢而趨入於衺，不如其弗亢矣。秉喬木之志，擇乎錯薪而匪楚弗刈，然且盛其車馬以弗自媟焉，漢之游女，豈一旦而獵堅貞之譽哉？
陶弘景之誕而僊也，种放之富而訟也，弗自飾也。幸而未有錯薪之芃芃焉，不然吾不知其所刈矣。余闕之死，不知命也。王逢之不仕，不知義也。弗擇其族而與之爲伉儷，死不如其偷生，隱不如其尸祿矣。羸豕之孚，泥淖焉耳矣。易曰：“視履考祥，其旋元吉。”考於旋而後信其祥，一旦而獵堅貞之譽者，未之有也。
天之所不可知，人與知之，妄也。天之所可知，人與知之，非妄也。天之所授，人知宜之，天之可事者也。天之所授，人不知所宜，天之無可事者也。事天於其可事，順而吉，應天也。事天於其無可事，凶而不咎，立命也。王者之民，足以知天；王者之道，足以立命；麟趾之詩備之矣。
“麟之趾，振振公子。”麟而宜有振振之子，可知者也。公子之有管鮮、蔡度，不可知者也。“麟之定，振振公姓。”麟而宜有振振之公姓，可知者也。公姓而有射肩之鄭，請隧之晉，不可知者也。譽宜有者、歸德於麟，而非妄矣。虛不可知者、以俟之命，而亦非妄矣。身有儀，家有敎，侯有度，王有章，天下有以對，而後振振者異乎夫人之子姓，人之所與知，麟之所以爲麟也。
公子之有鮮、度，而可弗以爲公子；公姓而有射肩之鄭、請隧之晉、而不敢不自安於公姓。吳濞之變，建成元吉之禍，廷美德昭之慘，鮮度晉鄭心所有、力所可爲、而害不極，天下得絕鮮度於弗子，而晉鄭不得代興於一姓。嗚呼！麟之所以爲麟，蓋有道以善此矣，非夫人之所能與知也。身有儀，家有敎，侯有度，王有章，天下有以奠，麟之德昭昭也，而藏已密矣。天下弗能與知，而知其爲麟，“于嗟麟兮”！濞之變，建成元吉之禍，廷美德昭之慘，天下亦早有以知其弗然矣。奚以知也？所不可知者鮮度晉鄭，而可知者麟也。
聖人達情以生文，君子修文以函情。琴瑟之友，鐘鼓之樂，情之至也。百兩之御，文之備也。善學關雎者，唯鵲巢乎！學以其文而不以情也。故情爲至，文次之，法爲下。
故聖人盡心，而君子盡情。心統性情，而性爲情節。自非聖人，不求盡於性且或憂其蕩，而況其盡情乎？雖然，君子之以節情者文焉而已。文不足而後有法。易曰：“家人嗃嗃，悔厲吉”，悔厲而吉，賢於嘻嘻之吝無幾也。故善學關雎者，唯鵲巢乎！文以節情，而終不倚於法也。
草蟲無當於道與，何居乎召南之錄也？草蟲其卽道與，君子之大戒者，以斯心而加諸道也，草蟲之憂樂也疾矣：合離貿於一旦、而憂樂卽遷，是則耳目持權、而心無恆也。以斯心而加諸道，嚮於彼者有餘而心無餘。心無餘以宅道，則以見異而遷也，亦自此而流。故君子戒以此心而當道，寧已遲而不欲其竭也。
故天下以草蟲之情交君子，弗拒可矣；感其未見之忡忡、而不與戚戚也，接其旣見之悅夷、而不與泄泄也，天下以自止於禮矣。君子有時而以草蟲交天下，方其忡忡、不改樂焉，方其悅夷、不忘憂焉，攝之不漏，用之不流，遷之不遽，君子以自敦其仁矣。悉知其情而皆有以裁用之，大以體天地之化，微以備禽魚草木之幾，而泥草蟲之憂樂乎？故卽草蟲以爲道，與夫廢草蟲而後爲道者，兩不爲也。雖然，草蟲固女子小人之情也，向背疾故也。
采蘋之敬，靜德也。采以其所，盛以其物，湘以其器，奠以其位，以齊涖之，徐徐于于，蔑不安也，乃以信鬼神之享而亡疑。㵎潦之毛，中饋之事，亡疑於鬼神；況君子乎？嗚呼！未有不靜而能敬者也。乃有靜而不能敬者，涵而不求微，微而憚於慮，不沈不掉、而固未有主，吾不知其何心！
易曰：“小貞吉，大貞凶。”凶，義也；吉非義也。小貞者，大貞之賊也。大貞之志、而小貞之恤，大貞之不毁者鮮矣。女子而訟獄，貞者之所忌也。忌訟獄之傷貞也，而侘傺煩寃、以憚於屈無已而死之，死抑不得，弗獲已而從之。忌訟獄而，直尺而枉尋，介然之氣、一用而衰，何足爲有無哉！
女有不擇禮，士有不擇仕。嗚呼！非精誠內專、而揀美無疑者，孰能與於斯乎？殷俗之未革也，凶年之殺禮也，摽有梅之女所以求於士也。伯夷不立於飛廉惡來之廷，雖欲爲殷之遺臣而不可得，采薇之怨，其尙有求心而未慊者與！殆夫揀美已疏，增疑而未專者與！陶潛司空圖之早遯，吾未能信之以誠也。
人者天之緖也。天之緖顯垂於人，待人以行，故人之爲、天之化也。天命而不可亢，唯其尊焉耳。天命而不可違，唯其親焉耳。尊親者，理之所自出也。故尊親制命，人之天也。天之命也無心，人之命也有心，乃孰使制命者而生斯心，莫之致而至也。均是人矣，尊親者制，卑者受焉。故曰“乾稱父”，父卽吾乾也；“坤稱母”，母卽吾坤也。
故君子之言命亦靳矣。人有心而制命，有心而非其自私之心，然後信之以爲天。人乘權而制命，唯尊親而後可以乘權。尊唯君、親唯父母、而後可以制命，非是者固不敢以乾坤之道授之矣。靳於言命者，非所制而不受，乃亦受之於所制，而不敢曰：均是人也，制之令而後爲恩，制之不令而卽爲怨也。
知命而後尊親之倫盡，尊親之倫盡而可以事天矣，可以事天、則無妄於事人。無妄於事人，故其言命也、不得不靳也。非所尊而君之，非吾父母而親之，呴呴甡甡，奔命於乘權之匪類，不得而安之於命，無能自立而委之於命，是雞鶩之依於豢也，乾坤其毁矣！
“野有死麕，白茅包之”，億其或有之也。女屛翳於閨帷，未知其懷春之與否也。雖未知之，億其懷之，如其懷之，斯可以誘之矣。“林有樸𣙙”、加密焉，“白茅純束”、加固焉，未見其有懷春之迹也。“有女如玉”、而無懷春之迹，濁世之悠悠者，可信其無可誘矣。而猶未信也，姑脫脫以進前焉，始知帨之不可感，尨之不可使吠也。吉士之知，何知之晩也！知之晚者，弗授以早知也。脫脫以進前，將感其帨，將吠其尨，可厲詞以責矣，而猶弗厲，大貞者不恃詞色之厲也。折謝鯤之齒，非貞女也；馳平安之槊，非貞臣也。吾保吾貞，蒼天正之。蠭蠆交於眉睫，猶蟁蠓耳，惡足以驚止水之波而淪吾如玉之溫恭哉？
故貞者，幽道也。晉貞人而與絜言論風采於艱危之始，未見貞人之多得也。始之以炎炎，中之以熒熒，終之以燼矣。始之以涓涓，中之以㶁㶁，終之洋洋矣。心藏於肺附，論定於蓋棺，存乎其所自喩而已。“去白日之昭昭，襲長夜之悠悠”，夫豈與唐林謝朏爭一罅之光哉？
何以知何彼穠矣之爲不挾貴也？挾貴者，人未有以貴予之者也。美其車，侈其族，相羨而無嫉心，非挾者之得矣。是故德之顯者，衆著之、不如其獨喩之；德之幽者，獨知之、不如其衆推之，衆推之又不如其衆安之也。美其車，侈其族，羨而弗嫉，殆乎其衆安之矣。君子之以考天下而自修者，用此道耳。
婦德、陰德也，婦禮、陰禮也，是以貴於衆著也。位處於幽，道立於潛，鐫心刻行，亢於室而矜，於是乎驕氣乘之、而居之不疑。矜獨者之不媿於獨，鮮矣。故幽之爲德、危德也，得失隱而無速報之吉凶，不見是於天下而不知，危乎無以自考。非考之衆情之安否，亦何以知其順逆哉？易曰：“括囊无咎无譽”，閉情自怙，矜其无咎，蓋有咎而不自知矣，譽惡從而至乎？
故其詩曰：“平王之孫，齊侯之子”，無嫌乎其以貴序也。又曰：“齊侯之子，平王之孫”，無違乎其以夫婦序也。嗚呼！君臣親於廷，夫婦讓於室，天地交，品物咸亨，先王之節宣行、而福祉之降亦大矣。太學以敎也，非蘄以親其臣，而親臣效之。封建以治也，非蘄以成婦禮，而婦禮效之。大哉，洋洋乎！先王之道同歸而殊塗，一致而百慮，有如此夫！
哀有遣，思有度，可以涉變而不自喪乎？未也。謂伯夷之無怨者，伯夷之心也。父以其國而命諸弟，己去而大負釋，北海之濱、樂融融也。傳伯夷而爲之怨者，亦伯夷之心也。君不惠而喪其天下，臣尋干戈於君而天下戴之，衆不知非，而獨銜其恤西山之下，惡得樂之陶陶也？古之有道者，莫愛匪身。臣之於君委身焉，婦之於夫委身焉，一委而勿容自已，榮辱自彼而生死與俱，成乎不可解、而卽是以爲命。然而情睽而道苦焉，哀惡從而遣、思惡從而爲之度哉？
“微我無酒，以遨以遊”，擬諸伯夷兄弟之閒，而不可擬諸伯夷商周之際。莊姜與伯夷，其有同情乎！哀之不遣，唯不知遣，是以患其哀之傷。思之不度，唯不知度，是以患其思之殆。亦旣念有酒而可以遨遊矣，地有餘情，未嘗自錮，泰然寄意於彼，而業已知其甚適。哀之不欲傷，思之不欲殆，夫豈出於委命安心者之下乎？非無焉，不忍用也。非不知焉，終非我安也。求之樂而不得，則終求之哀而不自怫也。“我姑酌彼金罍，維以不永懷”，吾其能爲卷耳之后妃乎？“駕言出遊，以寫我憂”，吾其僅爲泉水之思婦乎？終風風之曀陰，陰之絺綌之淒其，非榮公帶索之日也。
故爲林逋魏野而有哀思之未忘者，胡取乎其爲逋與野也？爲陶潛司空圖而哀思之盡忘者，則是堯舜其仇讎而聊爲之巢許也。對酒有不消之愁，登山有不極之目，臨水有不愉之歸，古人有不可同之調，皇天有不可問之疑，“衆鳥欣有託，吾亦愛吾廬”，苟自愛矣，惡得而弗悲！
不以臣之事君、婦之從夫者事父，非子也。以臣之事君、婦之從夫者事父，猶非子也。不以子之事父者事君從夫，非臣非婦也。以子之事父者事君從夫，亦非臣非婦也。臣事君而不得於君，曰“驕人好好，勞人草草”，以之事父，則舜將忌象之逸而怨己勞也。婦從夫而不得於夫，曰“綠兮衣兮，綠衣黃裳”，以之事父，則伯夷將怨叔齊之爲衣而己裳也。若夫臣之於君，婦之於夫，惟其志而莫違，嫌於賴寵、而讓所當得於嬖倖，則張禹之下權姦爲忠，趙后之進妖妹爲順矣。
道在安身以衞主，身不安而怨，雖怨利祿之失可矣。道在固好以宜家，好不固而懟，雖懷牀笫之歡可矣。何也？臣之於君，婦之於夫，非天親也，則旣有閒；又從而引嫌以不輸其情，則以致其忠順者不愈薄乎？屈子菉葹之憾，班姬紈扇之悲，夫亦猶行綠衣之志也與！
匪刻意以貞性，知其弗能貞也。刻意以貞性，猶懼其弗能貞也。孤臣嫠婦、孤行也，而德不可孤，必有輔焉。輔者非人輔之，心之所函、有餘德焉，行之所立、有餘道焉，皆以輔其貞，而乃以光明而不疚。故曰：“益，德之裕也。”
故綠衣、怨也，日月、誹也，燕燕之卒章、慕而思也。“先君之思”，誰思乎？非卽夫顚倒綠黃，“逝不古處”者乎？昔之日、覿面而遠之若染，今之日、契闊而懷之若私。昔非惡其染、而今不以私，明矣。
嗚呼！國有將亡之機，君有失德之漸，忠臣諍士爭之若讎，有呼天𥸤鬼以將之者。一旦廟社傾，山陵無主，惻惻㷀㷀，如喪考妣，爲吾君者卽吾堯舜也，而奚知其他哉？欲更與求前日之譏非、而固不可得矣，弗忍故也。
州吁弒君兄以立，臣民無詞以相誹毒，衆不戢而後擊鼓之詩作。衞先公之敎泯，而誣上行私、不可止也。故曰：“詩亡然後春秋作。”入乎春秋詩，也。擊鼓之弗删者，著詩之亡也。
！州吁不勤民於陳宋，石碏之忠無以動國人。無知不行虐於雝廩，管仲鮑叔之才無以納公子。過屠肆者惡其忍，而屠君父之肆、就求膏潤焉。田爾田，宅爾宅，抱爾婦子，執手以偕老，則晨斯夕斯於寇讎之廷，亦何知有平生之君父哉！“闊不我活，洵不我信。”覬活於凶人而望其信，終以自毒，將誰怨而可乎！
故雄雉之臧，女子之懷，姑息之忠，祈免君子於禍者也，於道則未也。是故夫子曰：“是道也，何足以臧！”君子以九卦之德、行乎憂患，損、一而已矣，不恃損也。“射雉，一矢亡，終以譽命。”君子之臧，勿恤其矢，而不期於譽，揭日月而沛若流泉，奚疑哉！
屈原之君臣，匪直君臣也，有兄弟之道焉；匪直兄弟也，有父子之道焉。“怨靈修之浩蕩，終不察夫民心”，非以賈也，殆夫舜之泣旻天矣。谷風之婦，惡足以及此哉？“黽勉”者，賈而已矣。豫懷必讎以賈之，不讎則從而怨之。“有洸有潰”詒不肖者之侮而不知自裕，是可怨也，賈日相怨於肆矣。故曰：“其政散，其民流，誣上行私而不可止。”衞之民皆賈矣，豈復有君臣夫婦昆弟友朋哉？
二雅之變、无有也，十二國之風、不數有也，漢魏六代唐之初、猶未多見也。夫以李陵之逆，息夫躬之窒，潘安陸機之險，沈約江總之猥，沈佺期宋之問之邪，猶有忌焉。詩之敎、導人於淸貞而蠲其頑鄙，施及小人而廉隅未刓，其亦效矣。若夫貨財之不給，居食之不腆，妻妾之奉不諧，游乞之求未厭，長言之，嗟歎之，緣飾之爲文章，自繪其渴於金帛、沒於醉飽之情，靦然而不知有譏非者，唯杜甫耳。
嗚呼！甫之誕於言志也，將以爲游乞之津也，則其詩曰“竊比稷與契”；迨其欲之迫而哀以鳴也，則其詩曰“殘杯與冷炙，到處潛悲辛”。是唐虞之廷有悲辛杯炙之稷契，曾不如嘑蹴之下有甘死不辱之乞人也。甫失其心，亦無足道耳。韓愈承之，孟郊師之，曹鄴傳之，而詩遂永亡於天下。是何甫之遽爲其魁哉？求之變雅亡有也，求之十二國之風、不數有也。“終窶且貧，室人交謫”，甫之所奉爲宗祧者其北門乎！故曰“其政散，其民流，誣上行私而不可止”，北門當之矣。
是北門之淫倍於桑中，杜甫之濫百於香奩。不得於色而悲鳴者，其蕩乎！不得於金帛而悲吟，蕩者之所不屑也，而人理亦亡矣。毛氏奬北門爲忠臣，莊定山躋杜甫於康節，沈溺天下於貨利而鑠其本心，儒者不免，又況何景明、謝榛、鍾惺之區區者乎？
奬情者曰：“以思士思妻之情、舉而致之君父，亡憂其不忠孝矣”，君子甚惡其言。非惡其崇情以亢性，惡其遷性以就情也。情之貞淫，同行而異發久矣。殆猶水也：漾沔相近以出而殊流，殊流而同歸，其終可合也；湘灕桓洮相近以出而殊流，殊流而異歸，其終不可合也。情之終合與終不合也，奚以辨哉？以迹求之不得，喩諸心而已矣。
靜女之一章曰：“俟我於城隅”，其俟可知已。兩貞之相俟，未有於城隅者也。其二章曰：“貽我彤管”，其貽可知已。彤管、貞物也，貞物而淫用之，顧名不慊而僅詫其煒也。其三章曰：“洵美且異”，其美可知已。意以爲美而異，意不以爲美而故不異也。非所俟而俟、遽也，非所貽而貽、虛也，無可異而見異焉、心喪主也。遽則然、審則否，虛以往、實失其歸，心喪而熺然興、心得而退聽，斯情也，非以用之牀笫綢繆之愛、更奚用哉？
孝子之於親，忠臣之於君，其愛沈潛，其敬怵惕，迫之而安，致命而己有餘，歷亂離而無不詧，情之性也。故曰：“召之則在側，求而殺之則不可得”；又曰：“執贄而後見，三讓而後登”；言其俟之有擇地也。故曰：“人臣不以非所得而奉之君，人子不以非所得而奉之父”，言其貽之有擇物也。故曰：“叔齊不以得國爲非常之慈，周公不以郊禘爲非常之福”，言其見異而弗之異也。情迫而有不迫，道有常而施受各如其分，是故命有所不徇，召有所不往，受祿而不誣，隆禮篤愛而不驚，然乃終以可生可死而不可貳。若此者，借以靜女之情當之，未見其相濟而成用者也。
北門之詩，其言天也，我作我知，而且推而外之，勿庸言天而亟言之，小人之道也。柏舟之詩，其言天也，我不能知，我不能作，推而外之，而人始有權、必言天而決言之，君子之道也。天者，體之廣大者也，在通而行乎通，在窮而行乎窮。其廣大也，人可與之而廣大者也。與之者人事也，在順而理順，在逆而理逆，亦其廣大也。然人弗可以學其廣大矣。故夫爲柏舟之女者、亦天矣，爲柏舟之母者、亦天矣。乃天自授柏舟之母以不順之化，而固使柏舟之女順爲命也。天授我以爲人，則旣於天之外而有人，旣於天之中而有人，則於人之外而繁有天，惡能以其固有爲必肖天之廣大，而無擇於逆順哉？
乾亢有悔，君子不違其亢；坤疑而戰，君子不爲其疑；知其理數之或然，則諒之而已矣。所貴乎人者，爲其能諒天也，未聞其恃天之諒也。諒天、則不敢固求肖天，恃天之諒、則失己而怨天。天不可肖，是以有外天之詞。己不可失，是以置天而怨亦不傷。柏舟之言天至矣，可與事天矣。北門之大夫，能安其心、行其素、輯睦其家、勤幹其國，奚天之必困之哉？天授以窮，而非授以逆，己弗能盡人焉，於天何有哉？
馬援之戒曰：“聞人過失，如聞父母之名，耳可得聞，口不可得言也。”不可言者，弗忍言也。不忍天下之有此事，乃可以“觀民”。不忍吾心之有此言，乃可以“觀我”。不言而靡爭，君子之神道設敎也。牆有茨，國人疾公子頑而不欲長言之。保其不欲長言之心，衞其尙有君子乎！
姿容非妨貞之具，文詞非奬佞之資。子曰：“以貌取人，吾失之子羽”，非子羽，未嘗失也；“以言取人，吾失之宰予”，非宰予，未嘗失也。舍是而椎魯、朱離，魌頭、鴃舌，耳不可喩，目不欲觀，將與之謀貞而訂直，亦難矣哉！
愚哉！莊生之言天全也！必哀駘它叔山無趾而後爲天全也，則天胡不使之爲縱目乎？胡不使之爲歧舌乎？抑胡不使之爲頑石之與瘣木乎？必不可以淫而後貞，必不可以佞而後直，則彼都之士女固不如，，禽不如木石，而天地之生毁矣。姿容之盛，文詞之美，皆禽與之所不得而與者也。故唯一善者性也，可以爲善者情也，不任爲不善者才也，天性者形色也。棄天之美，以求陋濇樗櫟之木石，君子悲其無生之氣矣。
衞之政，上嬉而下媟也，是以亡。衞燬之興，塞而不流，淵而不浮，是以富。率其民於耕桑畜牧之中，今日之桐漆、而他曰之琴瑟，早在其握中，目不瞬，手不吿倦，慮重情迫，上下相切而尋於貨財，蝃蝀、相鼠、疾淫如君父之讎，而怒氣奔之，奪其蕩泆之情、而溼束之也急。雖然，其音亢，其詞訐，先公溫厚之敎亦自此而無遺矣。盟狄而不恥，滅同姓而不戚，背盟主卽楚而不慙，君臣交訟，兄弟操戈而不恤。改流而得塞，未見其塞，祗以多吝；改浮而得淵，未見其淵，祗以多險；奚愈哉！
定之方中以前，其詞蔓，其政散；定之方中以後，其詞絞，其政蹙。周於利而健於訟，雖免於亡，其能國乎！故春秋生名衞燬，賤之也。
趙壹之褊，息夫躬之忿，孟郊張之傲率，王廷陳豐坊之狂訐，學詩不擇而取相鼠者乎！
是故所可言者，歸唁焉耳，控於大邦焉耳，皆百爾所思、可襲義以爭我者也。過此以往，生於性，結於情，不有我所之者乎？我所之者，果何若邪？載馳之怨婦，黍離之遺臣，沈湘之宗老，囚燕之故相，悲吟反覆，而無能以一語宣之，同其情者喩之而已。一部十七史，從何說起！曠古杳今，求影似而不得，奚況穉狂之百爾哉？嗚呼！其異於焄蒿悽愴，孤縈於兩閒者，無幾矣。是以有死之心，無生之氣也，乃以質諸鬼神而無疑，奚妄哉！
“如金如錫”，剛柔際也。“如圭如璧”，方圓契也。明乎剛柔方圓之分合者，崇道而不倚於術者也。不知其分，恆用其半而各不成。不知其合，兩端分用而不相通。孫思邈曰：“膽欲大、心欲小，智欲圓、行欲方”，心膽不相謀，而知行不相揜。以思邈爲知道者，殆乎崇術以妨道者與！
故君子者，知剛而已矣，不知柔也；知方而已矣，不知圓也；時在柔而柔以爲剛，時在圓而圓以爲方，志定久矣。志定則貞勝，貞勝則貞觀，貞觀則大，大則久，久而不渝，雖以之處衰世、保令名，亦道而已矣，奚術之尙哉！此衞武之所以睿而不失其正也。
諸葛亮密矣，其未裕乎？裴度裕矣，其未密乎？夫裕以密，則用而天下世受其福，不用而天下不激其禍。天下之所激，未足以任天下也。賢者激而相助爲已甚，不肖者激而相附以行其私。藏身林壑之下，且以激天下而起戎，徐穉范滂以之而貞凶，況持榮人福人之柄以用當世者哉？
“碩人之寬”，規之遠也；“永矢勿吿”，懷道必行而不爲之名也。不肖者消，賢者安之也。三代而降，其唯李沆乎！函天下而不寵其智勇，聽天下而不喪其樞機，宋乃以之蒙數世之安。故碩人者，正己而有光輝者也。
齊相競，鄭相狎，衞相棄，三者成乎風，而君臣朋友夫婦之倫大斁。雖然，尤莫斁乎其相棄也，故曰“其政散，其民流，誣上行私而不可止”。競相陵，狎相侮，胥棄之所自生。雖然，尤莫棄乎其有挾也。衞之相棄，衞於君臣朋友夫婦之際，無之而不有挾也。
忮人之情，君挾勢，臣挾能，友挾力，人理盡矣，未有夫婦而挾者也。悍婦之情競，豔妻之情狎，婦道矣，未有以挾而求固者也。而衞之婦人，上自宮闈，下迄圭竇，賢者、妬者、奔者，無之而不挾。
嗚呼！容色之飾，族姓之榮，婣亞之勢，魚菼之資，有無之求，御冬之蓄，車賄之遷，食貧之久，興寐之勞，孰不可得之於婦人，而一相齟齬，歷言申說以相詰，苟其有丈夫之情、而不爲之刺骨者，鮮矣。況夫終風之主，洸潰之夫，二三之士，而欲其相容以相保也，烏可得哉？何知仁義？貨賄而已矣。何知綢繆？脅持而已矣。故石碏以紿子立義，禮至以殺友銘功，元咺以訟君見直，子鱄以黨姦守信，賢者且然，而其下又可知已。
性非學得，故道不相謀；道不相謀，情亦不相襲矣。“巧笑”“佩玉”，“檜楫松舟”，竹竿之女不襲柏舟，稱其情而奚損哉？果有情者，未有襲焉者也。地不襲矣，時不襲矣，所接之人、所持之己不襲矣。夫非終風，子非擊鼓，坦然於不見禮者之側、而緩緩需其寤，亦自處之道也。
果有情者，亦稱其所觸而已矣。觸而有其不可遣焉，惡能貨色笑而違心以爲度？觸而有其可遣，孰奪吾之色笑而禁之乎？無大故而激，不相及而憂，私憤而以公理爲之辭，可以有待而早自困，耳食鮑焦、申徒狄、屈平之風而呻吟不以其病，凡此者惡足以言性情哉？匹夫之婞婞而已矣。書曰：“若德裕乃身。”裕者，憂樂之度也。是故杜甫之憂國，憂之以眉，吾不知其果憂否也。
非衞燬之陰慝，孰能爲此哉？齊桓死，亟伐其國，滅邢爭莒，南嚮親楚而決背中夏，曰吾之報已逾量矣，恩盡而我之所爲矣。嗚呼！此衞之所以誣上行私而不可止矣。
人皆有求，吾誠自信以求之；人不知求，吾不容已於所求。人之有求，吾所不求，謂我以有求而不得已；吾之所求，人不知求，謂我何求而抑不得已。且夫人之所求者、可遂也，吾之所求、必不可遂也，不可遂而固求之，憂焉耳矣。田爾田，宅爾宅，有服在廷，留矣乎、可爲秦之媚子，去矣乎、可爲虢檜之新君，富貴福澤，榮名顯績，奔走天下之心腎肺腸，而釋其夙憂者，我未嘗不可求而得也。靡靡以行，搖搖以怨，天下之知我者鮮矣，不亦宜乎！幽王滅，平王遷，桓王射，宗親無洛汭之歌，故老無西山之唱，僅此一大夫而衆且驚之也。王迹熄，人道圮，春秋惡容不作耶！
“君子于役，不知其期”，非不爲之期也，雖欲期之而不得也。東周之失民，宜其亡矣。秦隋蒙古之瓦解，賦未嘗增，天下毒悶，胥此也夫！
周之戍申許，何戍乎？憂危亡耳。熊通王漢上，割濮地，宣王征而不服，平王遷而益偪，微申許之戍，則楚臂加於王城、屈伸閒耳矣。周不振，諸侯不勤，息鄧不固，申許之戍、未可以日月計，而其詩曰：“曷月予還歸哉”；然則撤戍卒，啓荆尸，觀兵三川而遷九鼎，但得偷安一日之歸也，周之民所弗恤矣。敵加於枕席，王危如晨露，民已漠然不相知，顧以懷歸之情、遷怨爲名，而誹之曰念母。夫平王亦不幸而甥於申耳，如其不然，而抑又何以爲之名邪？
乃民之偷也，苟欲爲之名，何患其無名也？故民之死，非民自死，上死之也；君之亡，非君自亡，民亡之也。諸侯不相靖，大夫不相勤，庶人師師爲名以交謗，是以盤庚致怒浮言，而君子聽之以平上下之情。有君子于役之勞，則有揚之水之怨；有揚之水之怨，則有兔爰之怒。下叛而無心，上刑而無紀，流散不止，夫婦道苦，父母無恆，交謗以成乎衰周，情蕩而無所輯，有如是。故周以情王、以情亡，情之不可恃久矣。是以君子莫愼乎治情。
“我生之初”，不問而知非幽王之世也。平王立國於東，晉鄭輔之，齊宋不敢逆，民雖勞怨，猶有繾綣之情焉。迄乎桓王，而後忠厚之澤斬矣。故隱公之三年，平王崩，桓王立，春秋於是乎託始。孟子曰：“王者之迹熄而詩亡，詩亡然後春秋作”，謂桓王也。
见，实证之于心也。易曰：「阴阳相摩，八卦相荡，鼓之以雷霆，润之以风雨，日月运行，一寒一暑，乾道成男，坤道成女。」此之谓也。健顺合而太和，其几必动，气以成形，神以居理，性固具足于神气之中，天地之生人物，人之肖德于天地者，唯此而已矣。
此章乃一篇之大指，贞生死以尽人道，乃张子之绝学，发前圣之蕴，以辟佛、老而正人心者也。朱子以其言旣聚而散，散而复聚，讥其为大轮回。而愚以为朱子之说反近于释氏灭尽之言，而与圣人之言异。孔子曰：「未知生，焉知死。」则生之散而为死，死之可复聚为生，其理一辙，明矣。易曰：「精气为物，游魂为变。」游魂者，魂之散而游于虛也，为变，则还以生变化，明矣。又曰：「屈伸相感而利生焉。」伸之感而屈，生而死也；屈之感而伸，非旣屈者因感而可复伸乎！又曰：「形而上者谓之道，形而下者谓之器。」形而上，即所谓淸通而不可𧰼者也。器有成毁，而不可𧰼者寓于器以起用，未尝成，亦不可毁，器敝而道未尝息也。以天运物𧰼言之，春夏为生，为来，为伸，秋冬为杀，为往，为屈，而秋冬生气潜藏于地中，枝叶槁而根本固荣，则非秋冬之一消灭而更无余也。车薪之火，一烈已尽，而为焰，为烟，为烬，木者仍归木，水者仍归水，土者仍归土，特希微而人不见尔。一甑之炊，湿热之气，蓬蓬勃勃，必有所归；若盦盖严密，则鬱而不散。汞见火则飞，不知何往，而究归于地。有形者且然，况其絪縕不可𧰼者乎！未尝有辛勤岁月之积，一旦悉化为乌有，明矣。故曰往来，曰屈伸，曰聚散，曰幽明，而不曰生灭。生灭者，释氏之陋说也。倘如散尽无余之说，则此太极浑沦之內，何处为其翕受消归之府乎？又云造化日新而不用其故，则此太虛之內，亦何从得此无尽之储，以终古趋于灭而不匮邪？且以人事言之，君子修身俟命，所以事天；全而生之，全而归之，所以事亲。使一死而消散无余，则谚所谓伯夷、盗蹠同归一丘者，又何恤而不逞志纵欲，不亡以待尽乎！惟存神以尽性，则与太虛通为一体，生不失其常，死可适得其体，而妖孽、灾眚、姦回、浊乱之气不留滞于两间，斯尧、舜、周、孔之所以万年，而诗云「文王在上，于昭于天」，为圣人与天合德之极致。圣贤大公至正之道异于异端之邪说者以此，则谓张子之言非明睿所炤者，愚不敢知也。
聚而成形，散而归于太虛，气犹是气也。神者，气之灵，不离乎气而相与为体，则神犹是神也，聚而可见，散而不可见尔，其体岂有不顺而妄者乎！故尧、舜之神，桀、纣之气，存于絪縕之中，至今而不易。然桀、纣之所暴者，气也，养之可使醇，持之可使正，澂之可使淸也；其始得于天者，健顺之良能未尝损也，存乎其人而已矣。
虛空者，气之量；气弥沦无涯而希微不形，则人见虛空而不见气。凡虛空皆气也，聚则显，显则人谓之有，散则隐，隐则人谓之无。神化者，气之聚散不测之妙，然而有迹可见；性命者，气之健顺有常之理，主持神化而寓于神化之中，无迹可见。若其实，则理在气中，气无非理，气在空中，空无非气，通一而无二者也。其聚而出为人物则形，散而入于太虛则不形，抑必有所从来。盖阴阳者气之二体，动靜者气之二几，体同而用异则相感而动，动而成𧰼则靜，动靜之几，聚散、出入、形不形之从来也。易之为道，乾、坤而已，乾六阳以成健，坤六阴以成顺，而阴阳相摩，则生六子以生五十六卦，皆动之不容已者，或聚或散，或出或入，错综变化，要以动靜夫阴阳。而阴阳一太极之实体，唯其富有充满于虛空，故变化日新，而六十四卦之吉凶大业生焉。阴阳之消长隐见不可测，而天地人物屈伸往来之故尽于此。知此者，尽易之蕴矣。
老氏以天地如橐籥，动而生风，是虛能于无生有，变幻无穷；而气不鼓动则无，是有限矣，然则孰鼓其橐籥令生气乎？有无混一者，可见谓之有，不可见遂谓之无，其实动靜有时而阴阳常在，有无无异也。误解太极图者，谓太极本未有阴阳，因动而始生阳，靜而始生阴。不知动靜所生之阴阳，为寒暑、润燥、男女之情质，乃固有之蕴，其絪縕充满在动靜之先。动靜者即此阴阳之动靜，动则阴变于阳，靜则阳凝于阴，一震、巽、坎、离、艮、兌之生于乾、坤也；非动而后有阳，靜而后有阴，本无二气，由动靜而生，如老氏之说也。
陷于佛者，如李翱、张九成之流，而富郑公、赵淸献虽贤而不免；若陆子靜及近世王伯安，则屈圣人之言以附会之，说愈淫矣。陷于老者，如王弼注易及何晏、夏侯湛辈皆其流也；若王安石、呂惠卿及近世王畿、李贽之属，则又合佛、老以溷圣道，尤其淫而无纪者也。
虛者，太虛之量；实者，气之充周也。升降飞扬而无间隙，则有动者以流行，则有靜者以凝止。于是而靜者以阴为性，虽阳之靜亦阴也；动者以阳为性，虽阴之动亦阳也。阴阳分𧰼而刚柔分形，刚者阳之质，而刚中非无阴；柔者阴之质，而柔中非无阳。就𧰼而言之，分阴分阳；就形而言之，分柔分刚；就性而言之，分仁分义；分言之则辨其异，合体之则会其通，故张子统言阴阳刚柔以槪之。机者，飞扬升降不容已之几；始者，形𧰼之所由生也。
感者，交相感；阴感于阳而形乃成，阳感于阴而𧰼乃著。遇者，类相遇；阴与阴遇，形乃滋，阳与阳遇，𧰼乃明。感遇则聚，聚已必散，皆升降飞扬自然之理势。风雨、雪霜、山川、人物，𧰼之显藏，形之成毁，屡迁而已结者，虽迟久而必归其原，条理不迷，诚信不爽，理在其中矣。教者，朱子所谓「示人以理」是也。
性天之旨尽于易，易卦阴阳互相参伍，随时变易，而天人之蕴，幽明之故，吉凶大业之至赜备矣。乾有六阳，坤有六阴；而其交也，至屯、蒙而二阳参四阴，至需、讼而二阴参四阳，非阴阳之有缺也。屯、蒙之二阳丽于明，四阳处于幽，需、讼之二阴处于明，四阴处于幽；其形而见者为屯、蒙，其隐而未见者为鼎、革；形而见者为需、讼，隐而未见者为晋、明夷变易而各乘其时，居其位，成其法𧰼，非所见者有，所不见者无也。故曰「乾、坤其易之蕴邪」，言易藏畜阴阳，具足充满，以因时而成六十二𧰼。惟其富有，是以日新，有幽明而无有无，明矣。
浅则据离明所得施为有，不得施为无，徇目而心不通；妄则诬有为无，庄、列、淮南之流以之；而近世以无善无恶为良知者，亦惟其浅而成乎妄也。
圣人之存神，本合乎至一之太虛，而立教之本，必因阴阳已分、刚柔成𧰼之体，盖以由两而见一也。乾之六阳，坤之六阴，健顺之德具足于法𧰼，故相摩相荡，成六十二卦之变易，以尽天下之亹亹。若阴阳不纯备乎乾、坤，则六十二𧰼之往来者何所从生邪，其何以见易乎？圣人成天下之盛德大业于感通之后，而以合絪縕一气和合之体，修人事即以肖天德，知生即以知死，存神即以养气，惟于二气之实，兼体而以时用之尔。
游气，气之游行也，即所谓升降飞扬。纷扰者，无心之化，无择于施，阴阳老少互相遇而无一成之轨，乾、坤立而六子、五十六𧰼多寡消长之无典要，成天下之至赜，乃其𧰼矣。合者，阴阳之始本一也，而因动靜分而为两，迨其成又合阴阳于一也。如男阳也而非无阴，女阴也而亦非无阳，以至于草木鱼鸟，无孤阳之物，亦无孤阴之物，唯深于格物者知之。时位相得，则为人，为上知；不相得，则为禽兽，为下愚；要其受气之游，合两端于一体，则无有不兼体者也。
系传云：「一阴一阳之谓道。」一一者，参伍相杂合而有辨也。卦或五阳一阴，或五阴一阳，乃至纯乾纯坤，而阴阳并建以为易之蕴，亦一阴一阳也，则阴阳之不以屈伸而息亦明矣。
系传云：「阴阳不测之谓神。」不测者，乘时因变，初无定体，非「幽明异致，阴阳分界」如邵子「四方八段」之说，亦非「死此生彼，各有分段」如浮屠之言明矣。
尧、舜在上而下民有昏垫之咨，其时气偶不顺，于是圣人忧勤以相天之不足，气专于偏戾，而圣人之志在胜天，不容不动也。地平天成，凤凰来仪，则圣人胜天之功用成，而天为之动矣。人物之生，皆絪縕一气之伸聚，虽圣人不能有所损益于太和；而二气旣分，吉凶、善不善以时位而不齐，圣人贞其大常，存神以御气，则为功于变化屈伸之际，物无不感而天亦不能违之，此圣道之所自立，而异于异端之徇有以私一己，灭有以忘天下之詖辞也。
此篇备言天地日月五行之理数，理本于一而通极于万变，以因𧰼数而见理之一原。但所言日月疾迟与历家之言异，太祖高皇帝尝讥其非。天𧰼高远，不能定其孰是，而以二曜南北发敛迟疾例之，则阳疾阴迟之说未可执据。愚谓在天者即为理，不可执理以限天。正蒙一书，唯此为可疑，善读者存之以待论可也。
此章引伸周易参天两地之说，而推其所以然之理。而君子因有形之耳目骸，即物而尽其当然之则，进退、舒卷各有定经，体无形有𧰼之性，以达天而存其淸虛一大之神，故存心养性，保合太和，则参两相倚以起化，而道在其中矣。
天无体，太和絪縕之气，为万物所资始，屈伸变化，无迹而不可测，万物之神所资也。聚而为物，地其最大者尔。逾，谓越此而別有也。地不能越天之神而自为物，成地者天，而天且沦浃于地之中，本不可以相配。但人之生也资地以生，有形乃以载神；则就人言之，地之德可以配天尔。知此，则抗方泽之祀于圜丘，伸母斩衰之服以齐于父，徇形重养而不恤义，后世所以沦乎幽而成乎乱也。张子之论韪矣。
日，火之精也，火內暗而外明，离中阴也；月，水之精也，水內明而外暗，坎中阳也。日月不可知，以水火、坎离测之。
位，谓定位而成质也。不受日之精，精相食则光亦不受，坎外之阴不为阳易也。此以理推度，非其实也。天者理所自出，在天者即为理，执理以测之，必有所窒矣。日月食自以历家之说为允，但暗虛之说，疑不可从尔。
精者，阴阳有兆而相合，始聚而为淸微和粹，含神以为气母者也。苟非此，则天地之间，一皆游气而无实矣。互藏其宅者，阳入阴中，阴丽阳中，坎、离其𧰼也。太和之气，阴阳浑合，互相容保其精，得太和之纯粹，故阳非孤阳，阴非寡阴，相函而成质，乃不失其和而久安。
此上二节，皆因易「日月得天而能久照」之义而推言之。自然者，有自而然也。阴阳合而各有良能，神气凝而为精，此日月之所自而能久照者，与太虛保合太和于无声无臭之中者同其理，故曰「得天」。
德盛于中，故神化疾速，于雷霆可验。如伊尹乐尧、舜之道，一介无非道义，故一出而伐夏救民，莫之能御，其所从来者盛也。
水、火、木、金皆与土为体，则万汇之生，有形有质，土皆兼体而不遗矣。洪范之言五行，以人事言，利用厚生之资，故于土但曰稼穑。若自天化而言，即地也，四行所不得抗也。周子太极第一图，太极之本体；第二图，阴阳二气，天之蕴也；第三图，五行顺布，地之撰也。第二图阴阳分左右，而中有太极，阴阳分体太极，而太极自不杂，在天之极也；第三图位土于中，周行水、火、木、金而別无太极，明土为在地之极也。土不待水火而生，而水火依土；木金，土之华实，非土外之有木金。张子此论，究极物理，与周子吻合。而术家之言谓火生土、木克土者，其陋明矣。盖尝论之，天以神御气，地以气成形，形成而后五行各著其体用。故在天唯有五星之𧰼，在地乃有五行之形。五气布者，就地而言。若七曜以上之天，极于无穷之高，入于无穷之深，不特五行之所不至，且无有所谓四时者。然则四时之行，亦地天之际气应所感，非天体之固然矣。人生于天地之际，资地以成形而得天以为性，性丽于形而仁、义、礼、智著焉，斯尽人道之所必察也。若圣人存神以合天，则浑然一诚，仁、义、礼、智初无分用，又岂有恻隐、羞恶、恭敬、是非之因感而随应者。然下学上达，必循其有迹以尽所得为，而豁然贯通之后，以至诚合天德，固未可躐等求也。
蒸，谓身之暖气。阳散阴聚，阳施阴受，精含于內，气发于外，故人知日火之炎明而不知其中之暗，知暖气之蒸为炅热而不知其中之寒。素问曰「阳虛故外热」，得此旨矣。君子之自居德务保其精，而知人之明不取其外浮之气，悉此理也。
前二篇具明天道，此篇因天道以推圣德，而见圣人之学，惟求合于所自来之天而无所损益；其言虽若高远，而原生之所自，则非此抑无以为人。周子曰：「贤希圣，圣希天。」希圣者，亦希其希天者也。大本不立而欲以学圣，非异端则曲学而已。学者不可以为若登天而別求企及之道也。
此章合天与仁而言，其全体切近人心，朱子谓其从赤心流出，允矣。而显仁于体，俾学者有所持循，尤求仁者之实务，非凭虛以言存养而与异端相似之比。张子之学，以礼为鹄，此章其枢要也。
圣人虽与民同其忧患，而不役心于治教政刑以求胜之，唯反身而诚，身正而天下平，故不亲不治不答，皆以无心应之。彼迫于治物者，恃心以应物而物不感，见圣人之舞干而苗格，因垒而崇降，不测其所以然之理，则固不能知之。
富有，非积闻见之知也，通天地万物之理而用其神化，则广大不御矣。日新，非数变其道之谓，体神之诚，终始不闲，则极乎悠久无疆矣。释易系传，而示学者勿侈博以为广大，勿逐物以为日新。
圣人通天载而达物性，不立一私意而无一物之滞者，惟其万物之理皆得而知四达也。盖神运于虛，而老氏以虛为神，暂止其躁动窒塞之情，亦能以机应物而物或应；惟其虛拟圣人之天载而遗乎物性，则与太虛之絪縕一实者相离，而天下之不能通必矣。
「正」，易作「贞」，宋避庙讳作「正」。贞者，正而恒也。自诚而明，非目之倚，日月为明，还为所眩也。观者，尽于己而示物也。天地，以气化之变言。治乱吉凶，天地无常数，而至诚有常理，不为所变也。
无所遗之谓大，无不贯之谓一，故易简而天下之理得。体斯道也，仁义中正扩充无外，而进退、存亡、刑赏、礼乐、淸和、安勉，道皆随时而得中；若夷之淸，惠之和，有方有体，不足以合神而体易矣。宽以居之，仁以行之，学以聚之，问以辨之，则所由至于大且一也。
化无定体，万有不穷，难指其所在，故四时百物万事皆所必察，不可以要略言之，从容博引，乃可以体其功用之广。辞之缓急如其本然，所以尽神，然后能鼓舞天下，使众著于神化之𧰼，此读易穷理者所当知也。
释氏以眞空为如来藏，谓太虛之中本无一物，而气从幻起以成诸恶，为障碍眞如之根本，故斥七识乾健之性、六识坤顺之性为流转染汚之害源。此在下愚，挟其鬱蒸凝聚之浊气以陷溺于恶者，闻其灭尽之说，则或可稍惩其狂悖；而仁义无质，忠信无本，于天以太和一气含神起化之显道，固非其所及知也。昧其所以生，则不知其所以死，妄欲销陨世界以为大涅槃，彼亦乌能销陨之哉，徒有妄想以惑世诬民而已。
「谓之」，当作「存乎」。化之所自裁，存乎变易不测，不失其常之神。化见于物，著也，裁之者存乎己，微也，此又一义也。中庸变先于化，易传化先于变，取义不同；凡言阴阳动靜，不可执一义以该之，类如此。中庸之言变，知义之事，化则神之效也。易传之言化，德盛之事，变则神之用也。变者，化之体；化之体，神也。精微之蕴，神而已矣。
「谷」，当作「鬼」，传写之讹也。神阳，鬼阴，而神非无阴，鬼非无阳，祭礼有求阴求阳之义，明鬼之有阳矣。二气合而体物，一屈一伸，神鬼分焉；而同此气则同此理，神非无自而彰，鬼非无所往而灭，故君子言往来，累于释氏之言生灭。屈伸一指也，死生一物也，无间断之死灭，则常流动于化中；而察乎人心，微者必显，孰能掩之邪！
非畏其著见，畏其实有之而不能遏也。一念之邪不审，虽或制之不发，而神气旣为之累，见于事为，不觉而成乎非僻，不自测其所从来而不可遏抑。盖神气者，始终相贯，无遽生遽灭之理势，念之于数十年之前，而形之也忽成于一旦，故防之也不可不早，不得谓此念忘而后遂无忧，如释氏心忘罪灭之说也。
天之神化惟不已，故万变而不易其常。伯夷、伊尹不勉而大，而止于其道，有所止则不能极其变；唯若孔子与时偕行而神应无方，道在则诚，道变则化，化而一合于诚，不能以所止测之。
伊尹自耕莘以来，集义而纯乎道，故以觉民为志，伐夏而天下服，放君而太甲悔过，虽所为有迹，矫时以立德，未几于化，而天理顺则亦几于圣矣。
成物皆成己之事，而后骄心永释；因物顺应而己不劳，而后吝心不生；此广大高明之极也。学者欲至于大，当勿以小有得而骄；欲几于化，当勿以私有得而吝。若颜子之勿伐善，勿施劳，竭才以思企及，则得矣。
圣不可知，则从心所欲，皆合阴阳健顺之理气，其存于中者无仁义之迹，见于外者无治教政刑之劳，非大人以降所可致知，斯其运化之妙与太虛之神一矣。自大人而上，熟之则圣，圣熟而神矣，非果有不可知者为幻异也。「尧、舜之道，孝弟而已矣」，不杂乎人而一于天也。
外利內养，身心率循乎义，逮其熟也，物不能迁，形不能累，惟神与理合而与天为一矣。故君子欲穷神而不索之于虛，欲知化而不亿测其变，惟一于精义而已；义精而德崇矣，所由与佛老之强致者异也。盖作圣之一于豫养，不使其心有须臾之外驰，以为形之所累，物之所迁，而求精于义，则即此以达天德。是圣狂分于歧路，人禽判于几希，闲邪存诚，与私意私欲不容有毫发之差也。
易有六十四𧰼，三百八十四变，变化极矣，而唯乾之六阳、坤之六阴错综往来，摩荡以成其变化尔，此神之所为也，故易简而行乎天下之险阻。于此而知神之为用，纯一不息，随其屈伸消长皆成乎化。圣不可知，唯以至一贞天下之动，而随时处中，在运动之间而已。
经，即所谓义也。事理之宜吾心，有自然之则，大经素正，则一念初起，其为善恶吉凶，判然分为两途而无可疑，不待终日思索而可识矣。张子之言，神化尽矣，要归于一；而奉义为大正之经以贯乎事物，则又至严而至简。盖义之所自立，即健顺动止，阴阳必然之则；正其义则协乎神之理，凝神专气以守吾心之义，动存靜养一于此，则存神以顺化，皆有实之可守，而知几合神，化无不顺。此正蒙要归之旨，所以与往圣合辙，而非贤知之过也。
精义而存之不息，则所守之大经，固性命各正之理，于此闲邪存诚，一念之动罔非吉矣。故易曰「介于石」，正其经也；「不终日，贞吉」，念一起而即与吉为徒也；顺天地之至常，变化而不渝矣。
阴阳之糟粕，聚而成形，故內而为耳目口体，外而为声色臭味，虽皆神之所为，而神不存焉矣，两相攻取而喜怒生焉。心本神之舍也，驰神外徇，以从小体而趋合于外物，则神去心而心丧其主。知道者凝心之灵以存神，不溢喜，不迁怒，外物之顺逆，如其分以应之，乃不留滞以为心累，则物过吾前而吾已化之，性命之理不失而神恒为主。舜之饭糗茹草与为天子无以异，存神之至也。
范围天地者，神也，必存之以尽其诚，而不可舍二气健顺之实，以却物而遁于物理之外。释言「眞空」，老言「守靜」，皆以神化为无有而思超越之。非神则化何从生，非化则神何所存！非精义以入神，则存非存，知非知，丧己而不能感物，此二氏之愚也。
存诸中者为靜，见诸行者为动。义精而入神，则所动而施行者皆中存之天德，非因事求义而专于动也；仁敦化，则寂然不动之中，万化之理密运于心而无一念之息，非虛寂为仁而专于靜也。敦化者岂豫设一变化以纷吾思哉？存大体以精其义而敦之不息尔。动靜合一于仁而义为之干，以此，张子之学以义为本。
易曰：「神无方而易无体。」仁函万化以敦其全体，则随所显而皆仁，六位时成，易之所以冒天下之道者此也。义之精者，体阴阳、屈伸、高下之秩叙而尽其神用，义非外袭而圆行以不流，神之所以藏诸用者此也。无体，无孤立之体，异于老、释之靜；无方，无滞于一隅之方，异于名、法之动。无体者，所以妙合无方之神。精义之德至矣哉！
冰有质，故言才；沤含虛，故言性。不得而与，谓因乎气之凝浮，海不能有心为之也。凝聚而生，才性成焉；散而亡，则才性仍反于水之神。此以喩死生同于太虛之中，君子俟命而不以死为忧，尽其才，养其性，以不失其常尔。伊川程子改「与」为「有」，义未详。
成形成质有殊异而不相逾者，亦形气偶然之偏戾尔。及其诚之已尽，亦无不同归之理。盖其始也皆一气之伸，其终也屈而归于虛，不相悖害，此鬼神合万汇之往来于一致也。存神者与鬼神合其德，则舞干而苗格，因垒而崇降，不已于诚，物无不体矣。如其骄吝未化，以善恶、圣顽相治而相亢，诚息而神不存，则可感者且相疑贰，而况不能相感者乎！
凡物，非相类则相反。易之为𧰼，乾坤坎离颐大过中孚小过之相错，余卦二十八𧰼之相综，物𧰼备矣。错者，同异也；综者，屈伸也。万物之成，以错综而成用。或同者，如金铄而肖水、木灰而肖土之类；或异者，如水之寒、火之热、鸟之飞、鱼之潜之类。或屈而鬼，或伸而神，或屈而小，或伸而大，或始同而终异，或始异而终同，比类相观，乃知此物所以成彼物之利。金得火而成器，木受钻而生火，惟于天下之物知之明，而合之，离之，消之，长之，乃成吾用。不然，物各自物，而非我所得用，非物矣。
溫凉，体之觉；动靜，体之用。五行之神未成乎形者，散寄于声色臭味气体之中，人资以生而为人用；精而察之，条理具，秩叙分焉，帝载之所以信而通也。知天之化，则于六者皆得其所以然之理而精吾义，然亦得其意而利用，而天理之当然得矣。若一一分析以配合于法𧰼，则多泥而不通。张子约言之而邵子博辨之，察帝则以用物，以本御末也，观物𧰼以推道，循末以测本也，此格物穷理之异于术数也。
前篇统人物而言，原天所降之命也；此篇专就人而发，性之蕴于人所受而切言之也。中庸曰「天命之谓性」，为人言而物在其中，则谓统人物而言之可也。又曰「率性之谓道」，则专乎人而不兼乎物矣。物不可谓无性，而不可谓有道，道者人物之辨，所谓人之所以异于禽兽也。故孟子曰「人无有不善」，专乎人而言之，善而后谓之道；泛言性，则犬之性，牛之性，其不相类久矣。尽物之性者，尽物之理而已。虎狼噬人以饲其子，而谓尽父子之道，亦率虎狼之性为得其道而可哉？禽兽，无道者也；草木，无性者也；唯命，则天无心无择之良能，因材而笃，物得与人而共者也。张子推本神化，统动植于人而谓万物之一源，切指人性，而谓尽性者不以天能为能，同归殊涂，两尽其义，乃此篇之要旨。其视程子以率性之道为人物之偕焉者，得失自晓然易见；而抉性之藏，该之以诚明，为良知之实，则近世窃释氏之沈，以无善无恶为良知者，其妄亦不待辨而自辟。学者欲知性以存养，所宜服膺也。
此章统万物于一源，溯其始而言之，固合人物而言；而曰立，曰成，则专乎人之辞尔。知之必有详略，爱之必有区別，理一分殊，亦存乎其中矣。亲疏贵贱之不同，所谓顺理也；虽周知博爱而必顺其理，盖自天命以来，秩叙分焉。知其一源，则必知其分流，故穷理尽性，交相为功，异于墨、释之教，漫灭天理之节文而谓会万物于一己也。
体天之神化，存诚尽性，则可备万物于我。有我者，以心从小体，而执功利声色为己得，则迷而丧之尔。孟子言良知良能，而张子重言良能。盖天地以神化运行为德，非但恃其空晶之体；圣人以尽伦成物为道，抑非但恃其虛灵之悟。故知虽良而能不逮，犹之乎弗知。近世王氏之学，舍能而孤言知，宜其疾入于异端也。
性无所不可尽，故舜之于父子，文王之于君臣，极乎仁义而无不可尽。唯其于理无不穷，故吉凶生死，道皆行焉，所遇者变而诚不变，吾之则无往而非天则，非若命之有则，唯所受而不能越也。
知觉运动，生则盛，死则无能焉。性者，天理流行，气聚则凝于人，气散则合于太虛，昼夜异而天之运行不息，无所谓生灭也。如吿子之说，则性随形而生灭，是性因形发，形不自性成矣。曰性善者，专言人也，故曰「人无有不善」。犬牛之性，天道广大之变化也，人以为性，则无所不为矣。
尽其道而生死皆顺也，是以舜受尧之天下，若固有之，孔子畏于匡，厄于陈、蔡而无忧。
气质者，气成质而质还生气也。气成质，则气凝滞而局于形，取资于物以滋其质；质生气，则同异攻取各从其类。故耳目口鼻之气与声色臭味相取，亦自然而不可拂违，此有形而始然，非太和絪縕之气、健顺之常所固有也。旧说以气质之性为昏明强柔不齐之品，与程子之说合。今按张子以昏明强柔得气之偏者，系之才而不系之性，故下章详言之。而此言气质之性，盖孟子所谓耳目口鼻之于声色臭味者尔。盖性者，生之理也。均是人也，则此与生俱有之理，未尝或异；故仁义礼智之理，下愚所不能灭，而声色臭味之欲，上智所不能废，俱可谓之为性。而或受于形而上，或受于形而下，在天以其至仁滋人之生，成人之善，初无二理。但形而上者为形之所自生，则动以淸而事近乎天；形而后有者资形起用，则靜以浊而事近乎地。形而上者，亘生死、通昼夜而常伸，事近乎神；形而后有者，困于形而固将竭，事近乎鬼；则一屈一伸之际，理与欲皆自然而非由人为。故吿子谓食色为性，亦不可谓为非性，而特不知有天命之良能尔。若夫才之不齐，则均是人而差等万殊，非合两而为天下所大总之性；性则统乎人而无异之谓。
昏明、强柔、敏钝、靜躁，因气之刚柔、缓急而分，于是而智愚、贤不肖若自性成，故荀悅、韩愈有三品之说，其实才也，非性也。性者，气顺理而生人，自未有形而有形，成乎其人，则固无恶而一于善，阴阳健顺之德本善也。才者，成形于一时升降之气，则耳目口体不能如一，而聪明干力因之而有通塞、精粗之別，乃动靜、阖辟偶然之机所成也。性借才以成用，才有不善，遂累其性，而不知者遂咎性之恶，此古今言性者，皆不知才性各有从来，而以才为性尔。商臣之蠭目豺声，才也，𧰼之傲而见舜则忸怩，性也；舜能养𧰼，楚頵不能养商臣尔。居移气，养移体，气体移则才化，若性则不待移者也。才之美者未必可以作圣，才之偏者不迷其性，虽不速合于圣，而固舜之徒矣。程子谓天命之性与气质之性为二，其所谓气质之性，才也，非性也。张子以耳目口体之必资物而安者为气质之性，合于孟子；而別刚柔缓急之殊质者为才，性之为性乃独立而不为人所乱。盖命于天之谓性，成于人之谓才，靜而无为之谓性，动而有为之谓才。性不易见而才则著，是以言性者但言其才而性隐。张子辨性之功大矣哉！
天与性一也，天无体，即其资始而成人之性者为体。参和，太极、阴、阳，三而一也。气本参和，虽因形而发，有偏而不善，而养之以反其本，则即此一曲之才，尽其性而与天合矣。养之，则性现而才为用；不养，则性隐而惟以才为性，性终不能复也。养之之道，沈潜柔友刚克，高明强弗友柔克。教者，所以裁成而矫其偏。若学者之自养，则惟尽其才于仁义中正，以求其熟而扩充之，非待有所矫而后可正。故教能止恶，而诚明不倚于教，人皆可以为尧、舜，人皆可以合于天也。
恶尽去，谓知性之本无恶，而不以才之偏而未丧者诬其性也。善恶相形而著，无恶以相形，则善之名不立，故易言「继之者善，成之者性」，分言之而不曰性善，反才之偏而恰合于人，以其可欲而谓之善矣。善者，因事而见，非可以尽太和之妙也。抑考孟子言天之降才不殊，而张子以才为有偏，似与孟子异矣。盖陷溺深，则习气重而並屈其才，陷溺未深而不知存养，则才伸而屈其性。故孟子又言「为不善非才之罪」，则为善亦非才之功可见。是才者性之役，全者不足以为善，偏者不足以为害，故困勉之成功，均于生安。学者当专于尽性，勿恃才之有余，勿诿才之不足也。
仲尼不遇尧、舜之荐，无可乘之权，故德不加于天下，民不知归；而继世之君，非桀、纣之无道，尙能有其位。
继世之君乘势而有天下，命乎气也。汤、武则未尝无求之之心，非与天通理，故可曰俟命而不可曰至于命。有天下而不与，则以德驯致而无心，所以合一于神化。此明天子之位，舜、禹能以其德驯致，则吉凶、祸福何不自我推移，而特非有心为善以侥福者之所能与也。
气之偏者，才与不才之分而已；无有人生而下愚，以终不知有君臣父子之伦及穿窬之可羞者。世教衰，风俗坏，才不逮者染于习尤易，遂日远于性而后不可变，𧰼可格而商臣终于大恶，习远甚而成乎不移，非性之有不移也。
性无不善，有纤芥之恶，则性即为蔽，故德之已盛，犹加察于几微；此虞书于精一执中之余，尤以无𥡴、弗询为戒，为邦于礼明乐备之后，必于郑声、佞人致谨也。心无过而身犹有之，则不能纯粹以精，以成乎性焉安焉之圣德也。
思虑者，逆诈、亿不信之小慧；识知者，专己保残之曲学。天即理也，私意虽或足以知人而成事，而不能通于天理之广大，与天则相违者多矣。张子此言，与老、释相近而所指者不同，学者辨之。
不气矜以立异，则时无不可行，物无不可受；不疲形以厌苦，则终食无违，终身不去。和乐者，适道之初心，而及其至也，则与天地同其久大矣。性，体性也；太虛之体，絪縕太和，是以聚散无恒而不穷于运。孔子之学不厌，教不倦，人皆可学而不能几，唯其用情异也。
性受于天理之实然，何伪之有！虽居靜而函万化以不息，何慢之有！若王介甫之杂机巧，苏子瞻之好骄乐，皆自言知性，所知者释氏、庄生之所谓性也，恍惚无实而徜徉自废之浮气也。居处恭，执事敬，与人忠，乃以体性之诚；心恒存而性显，则不待推求而知之眞矣。
勉者存其迹，不勉者存其神；存神之至，与天地同其信威。中庸言勉强则成功一，而张子以勉为非性，似过高而不切于学者。乃释此篇之旨，先言和乐而后言诚庄，则学者适道之始，必以和乐之情存诚而庄莅，然后其为诚庄也可继，驯而致之，圣人之至善合天，不越乎此。盖中庸所言勉强者，学问思辨笃行之功，固不容已于勉强；而诚庄乃靜存之事，勉强则居之不安而涉于人为之偏。且勉强之功，亦非和乐则终不能勉；养蒙之道，通于圣功，苟非其本心之乐为，强之而不能以终日。故学者在先定其情，而教者导之以顺。古人为教，先以勺、𧰼，其此意欤！
诚者，吾性之所必尽，天命之大常也。顺之则虽凶而为必受之命，逆则虽幸而得吉，险道也，险则未有不危者。故比干死而不与恶来同其诛，曹丕、司马昭虽窃大位而祸延于世，不可以屈伸之数，幸事之或有而不恤理之本无也。
此章释易传之旨而决之于义利之分，为天道物理之恒，人禽存去之防，其言深切。学者近取而验吾心应感之端，决之于几微，善恶得失，判为两途，当无所疑矣。
朱子谓知性乃能尽心，而张子以尽心为知性之功，其说小异。然性处于靜而未成法𧰼，非尽其心以体认之，则偶有见闻，遂据为性之实然，此天下之言性者所以凿也。
天下有其事而见闻乃可及之，故有尧，有𧰼，有瞽瞍，有舜，有文王、幽、厉，有三代之民，事迹已著之余，传闻而后知，遂挟以证性，知为之梏矣。德性之知，循理而及其原，廓然于天地万物大始之理，乃吾所得于天而即所得以自喩者也。
物之有𧰼，理即在焉。心有其理，取𧰼而证之，无不通矣。若心所不喩，一由于𧰼，而以之识心，则徇𧰼之一曲而丧心之大全矣。故乍见孺子入井，可识恻隐之心，然必察识此心所从生之实而后仁可喩。若但据此以自信，则𧰼在而显，𧰼去而隐，且有如齐王全牛之心，反求而不得者矣。
累者，累之使御于见闻之小尔，非欲空之而后无累也。內者，心之神，外者，物之法𧰼；法𧰼非神不立，神非法𧰼不显。多闻而择，多见而识，乃以启发其心思而会归于一，又非徒恃存神而置格物穷理之学也。此篇力辨见闻之小而要归于此，张子之学所以异于陆、王之孤僻也。
形之所发，莫非天也；物变之不齐，亦莫非天也；两相攻取而顺逆之见生焉。若能知性知天，则一理之所贯通有眞是，而无待是非之两立以相比拟，因天理之固然而不因乎闻见，则无恃以自矜其察矣。待有幽、厉而始知文、武之民善，待乌喙之毒而始知菽粟之养乎？同异万变，佹得佹失，不足为知也，明矣。
心存，谓成心未忘也。性为神之体而统万善，若以私意为成心，则性之广大深微不能尽者多矣。杨之义，墨之仁，申之名，韩之法，莫非道之所可，而成乎性之偏，惟挟之以为成心，而不能极道之深，充道之广也。尽性而无成心，则大人以下，有所执以为善者，皆不测其时行时止、进退劝威之妙，盖圣人之神，超然知道之本原，以循理因时而已。
不能究所从者，不知太和絪縕之实为聚散之府，则疑无所从生而惟心法起灭，故立十二因缘之说，以无明为生死之本。统而论之，流俗之徇欲者，以见闻域其所知也；释氏之邪妄者，据见闻之所穷而遂谓无也。致知之道，惟在远此二愚，大其心以体物体身而已。
此篇博引论语、孟子之言以著作圣之功，而终之以教者善诱之道。其云中道者，即尧、舜以来相传之极致，大学所谓至善也。学者下学立心之始，即以此为知止之要而求得焉，不可疑存神精义为不可企及而自小其志量也。
中道者，大中之矩，阴阳合一，周流于屈伸之万𧰼而无偏倚者，合阴阳、健顺、动靜于一而皆和，故周子曰「中也者和也」。中庸自其存中而后发之和言之，则中其体也，和其用也。自学者奉之为大本以立于四达之道言之，本乎太和而成无过不及之节，则和又体而中其用也。仁者，中道之所显也；靜而能涵吾性之中，则天理来复，自然发起而生恻隐之心，以成天下之用，道自弘矣。
神化之理，散为万殊而为文，丽于事物而为礼，故圣人教人，使之熟习之而知其所由生；乃所以成乎文与礼者，人心不自已之几，神之所流行也。圣人存神，随时而处中，其所用以感天下者，以大本行乎达道，故错综变化，人莫能测，颜子之叹以此。如礼记所载「拱而尙左」之类，亦文与礼之易知易从者，得其时中而人且不知，亦可以思圣人义精仁熟、熟而入化之妙矣。
穷高明者，达太虛至和之妙，而理之所从出无不知也；极博厚者，尽人物之逆顺险阻，皆能载之而无所拒也。穷高明则文皆致用，极博厚则礼能感通，而后天下之富有，皆得其大中之矩以贯万理。颜子弥高弥坚之叹，非侈心于高坚，所以求中道尔。不穷高明，不极博厚，而欲识中道，非偏则妄矣。
伊尹耕于有莘，亦夷之淸；出而五就汤、五就桀，亦惠之和；可兼二子，而执义已严，图功已亟，皆勉也。
圣人，谓孔子。顺性而自止于大中，因天道而自合其时中，不以道自任，故化不可测。伊尹之道疑于孔子，而大与圣分焉，故辨之。
伯夷、柳下惠体淸和而熟之，故孟子谓之为圣，化于淸和也。伊尹大矣，而有所勉，夷、惠忘乎思勉，而未极其大。淸和未极其大，故中不能止；任者未止于中，故大不能化。唯孔子存神而忘迹，有事于天，无事于人，圣功不已，故臻时中之妙，以大中贯万理而皆安也。
不极乎形而上之道以烛天理之自然，则虽动必遵道而与时违。张子此说，与陆子靜之学相近，然所谓广大高明者，皆体物不遗之实，而非以空虛为高广。此圣学异端之大辨，学者愼之。
申明不惑可权之义。言博文而集义之，蕃变无所疑惑，则无往而不得其经之正。此强礼之后，立本以亲用之学。经正则万物皆备，而天下之道贯于经之一，故其趋不同而皆仁也。权者，以铢两而定无方之重轻，一以贯之之𧰼，随时移易而皆得其平也。明此，则权即经之所自定，而反经合权之邪说愈不足立矣。抑张子以博文之功在能立之后，与朱子以格物为始教之说有异，而大学之序，以知止为始，修身为本，朱子谓本始所先，则志道强礼为学之始基，而非志未大，立未定，徒恃博文以几明善，明矣。
理者，合万化于一源；即其固然而硏穷以求其至极，则理明。乃舍其屈伸相因之条理而別求之，则恍惚幻妄之见立而理逆矣。义者，一事有一事之宜，因乎时位者也。徙而不执，乃得其随时处中之大常；若执一义而求尽其微，则杨之为我，墨之兼爱，所以执一而贼道。资深自得，则本立而应无穷；若即耳目所习见习闻者察之，则蔽于所不及见闻，言僻而易穷，如释氏生灭之说，足以惑愚民而已，奚其智！
未尝取不仁之恶而决择之，则或见为当然，狎习之而不知恶。故穷异端之妄，必知其不仁之所在，然后別天理之几微；不然，且有如游、谢诸子暗淫于其说者矣。司马君实好善笃而恶恶未精，故苏子瞻与游而不知择。道虽广而义不得不严，君子所以反经而消邪慝也。
严以拒不仁而辨之于微，然后所好者纯粹以精之理行，习之似是而非者不能乱也。故坤之初六，履霜而辨坚冰之至。荀彧唯不知此，是以陷于乱臣贼子之党而不自知。
君子之好恶用诸己，小人之好恶用诸物，涵泳孔子之言而重叹之，张子之学所为壁立千仞，而不假人以游泆之便。先儒或病其已迫，乃诚伪之分，善恶之介，必如此谨严而后可与立。彼托于春风沂水之狂而陶然自遂者，未足以开来学，立人道也。
人虽穷凶极恶，亦必有所挟以为名，其所挟之名则亦是也。尧以天下与人而丹朱之傲不爭，若殷之顽民称乱不止，亦有情理之可谅。倘挟吾之是以摘彼之非，庸讵不可！而己亦有歉矣。大其心以体之，则唯有责己而已。
私淑艾，谓取人之善以自淑，非以教人，而所以奖进愚不肖者，则教行乎其间矣。盖以多能下问，则苟有一得者，因问而思所疑，坚所信，则亦求深于道而不自已，其曲成万物之仁，隐于求盆自成之中，教思无穷，愈隐而愈至矣。此大舜之德而颜子学之也。
甚言其贱也。困其心于衣食之计，暇则燕游，自谓恬淡寡过，不知其为贱丈夫而已。学者读陶靖节、邵康节之诗，无其志与识而效之，则其违禽兽不远矣，庄周所谓人莫悲于心死也。
以心求道者，见义在外，而以觉了能知之心为心也。性函于心而理备焉，即心而尽其量，则天地万物之理，皆于吾心之良能而著；心所不及，则道亦不在矣。以己知人，饥饱寒暑得其仿佛尔。若彼自立彼，人各有所自喩，如饥而食，渴而饮，岂待思理之当然哉！吾有父而吾孝之，非求合于大舜；吾有君而吾忠之，非求合于周公；求合者终不得合，用力易而尽心难也。
凡“仁義禮智”兼說處，言性之四德。知字，大端在是非上說。人有人之是非，事有事之是非，而人與事之是非，心裏直下分明，只此是智。胡雲峰據朱子解“致知”知字：“心之神明，所以妙衆理、宰萬物”，釋此智字，大妄。知字帶用說，到才上方有；此智字則是性體。“妙衆理，宰萬物”，在性體卻是義、禮上發底。朱子釋義曰“心之制，事之宜”，豈非以“宰萬物”者乎？釋禮曰“天理之節文”，豈非以“妙衆理”者乎？
沈氏之說，特爲精當。云“涵”云“具”，分明是個性體。其云“天理動靜之機”，方靜則有是而無非，方動則是非現，則“動靜之機”，卽“是非之鑑”也。惟其有是無非，故非者可現；若原有非，則是非無所折衷矣。非不對是，非者非是也。如人本無病，故知其或病或愈。若人本當有病，則方病時亦其恆也，不名爲病矣。
先王以樂敎人，固如朱子說，以調易人性情。抑樂之爲道，其精微者旣徹乎形而下之器，其度數聲名亦皆以載夫形而上之道；如律度量衡，皆自黃鐘生之類是也。解會及此，則天下之理亦思過半矣。若專以“急不得、緩不得”借爲調心之法，將與釋氏參沒意味話頭相似，非聖敎也。
緣“德”上著一“明”字，所以朱子直指爲心。但此所謂心，包含極大，託體最先，與“正心”心字固別。性是二氣五行妙合凝結以生底物事，此則合得停勻，結得淸爽，終留不失，使人別於物之蒙昧者也。德者有得之謂，人得之以爲人也。繇有此明德，故知有其可致而致之，意有其不可欺而必誠焉，心有所取正以爲正，而其所著，發於四肢，見於事業者，則身修以應家國天下矣。明德唯人有之，則已專屬之人。屬之人，則不可復名爲性。性者，天人授受之總名也。故朱子直以爲心。而以其所自得者則亦性也，故又舉張子“統性情”之言以明之。乃旣以應萬事，則兼乎情，上統性而不純乎性矣。
朱子“心屬火”之說，單舉一臟，與肝脾肺腎分治者，其亦泥矣。此處說心，則五臟五官，四肢百骸，一切“虛靈不昧”底都在裏面。“虛”者，本未有私欲之謂也。“靈”者，曲折洞達而咸善也。“不昧”有初終、表裏二義：初之所得，終不昧之；於表有得，裏亦不昧。只此三義，“明”字之旨已盡，切不可以光訓“明”。
“舊染之汚”有二義，而暴君之風化、末世之習俗不與焉。大學之道，初不爲承亂之君師言也。一則民自少至長，不承德敎，只索性流入汚下去。一則人之爲善，須是日遷，若偶行一善，自恃爲善人，則不但其餘皆惡，卽此一善，已挾之而成驕陵。故傳云“日新”，云“作新”，皆有更進、重新之意。
新安引書“舊染汚俗，咸與惟新”以釋此，則是過泥出處而成滯累。如湯之自銘“日新”也，豈亦染桀之汚俗乎？況書云“咸與惟新”，只是除前不究意，與此何干？
“必至於是”是未得求得，“不遷”是已得勿失。“止於至善”須一氣讀下，歸重“至善”一“至”字。言必到至善地位，方是歸宿，而旣到至善地位，不可退轉也。朱子以“不能守”反“不遷”，最爲明切。此中原無太過，只有不及。語錄中作無太過不及說，自不如章句之當。蓋旣云至善，則終無有能過之者也。
或疑明德固無太過之慮，若新民，安得不以過爲防？假令要民爲善，敎格過密，立法過峻，豈非太過？然使但向事跡上論，則明德亦將有之。如去私欲而至於絕婚宦，行仁而從井救人，立義而爲宰辭粟，亦似太過。不知格物、致知、正心、誠意以明明德，安得有太過？補傳云“卽凡天下之物，莫不因其已知之理而益窮之，以求至乎其極”，何等繁重！誠意傳云“如惡惡臭，如好好色”，何等峻切！而有能過是以爲功者乎？
新民者，以孝、弟、慈齊家而成敎於國，須令國人皆從而皆喩。又如仁人於妨賢病國之人，乃至迸諸四夷，不與同中國。舉賢唯恐不先，退不善唯恐不遠，則亦鰓鰓然惟不及之爲憂，安得遽防太過，而早覓休止乎？“如切如磋，如琢如磨”，是學問中精密之極致；親賢樂利，須漸被於沒世後之君子小人而不窮。柰何訓止爲歇息，而棄“至善”至字於不問耶？或問云“非可以私意苟且而爲”，盡之矣。
“在”云者，言大學敎人之目雖有八，其所學之事雖繁重廣大，而約其道則在三者也。大學一篇，乃是指示古之大學敎人之法，初終條理一貫之大旨，非夫子始爲是書建立科條，以責學者。
曾見魏黨中有一二士大夫，果然不貪。他只被愛官做一段私欲，遮卻羞出倖門一段名義，卻於利輕微，所以財利蔽他不得；而其臨財毋苟得一點良心，也究竟不曾受蔽。此亦分數偏全之不齊也。
朱子說“定、靜、安、慮、得是功效次第，不是工夫節目”。謂之工夫，固必不可。乃所謂功效者，只是做工夫時自喩其所得之效，非如中庸形、著、明、動，逐位各有事實。故又云：“纔知止，自然相因而見。”
於內有主，於外不疑，條理旣得，唯在決行之而已矣。行斯得矣。一日具知，則慮而得可見於一日之閒；終身不舍，則定靜安相養於終身之久要。則定靜安慮相因之際，不無相長之功，而不假更端之力。惟至於得，則篤行之事，要終而亦剏始。故或問云“各得其所止之地而止之”，亦明非得之爲盡境也。
朱子於正心之心，但云“心者身之所主也”，小註亦未有委悉及之者，將使身與意中閒一重本領，不得分明。非曰“心者身之所主也”其說不當，但止在過關上著語，而本等分位不顯，將使卑者以意爲心，而高者以統性情者言之，則正心之功，亦因以無實。
蓋曰“心統性情”者，自其所含之原而言之也。乃性之凝也，其形見則身也，其密藏則心也。是心雖統性，而其自爲體也，則性之所生，與五官百骸並生而爲之君主，常在人胸臆之中，而有爲者則據之以爲志。故欲知此所正之心，則孟子所謂志者近之矣。
夫此心之原，固統乎性而爲性之所凝，乃此心所取正之則；而此心旣立，則一觸卽知，效用無窮，百爲千意而不迷其所持。故大學之道，必於此授之以正，旣防閑之使不向於邪，又輔相之使必於正，而無或倚靡無託於無正無不正之交。當其發爲意而恆爲之主，則以其正者爲誠之則。當其意之未發，則不必有不誠之好惡用吾愼焉，亦不必有可好可惡之現前驗吾從焉；而恆存恆持，使好善惡惡之理，隱然立不可犯之壁壘，帥吾氣以待物之方來，則不睹不聞之中，而修齊治平之理皆具足矣。此則身意之交，心之本體也；此則脩誠之際，正之實功也。故曰“心者身之所主”，主乎視聽言動者也，則唯志而已矣。
朱子說“格物、致知只是一事，非今日格物，明日又致知”，此是就者兩條目發出大端道理，非竟混致知，格物爲一也。正心、誠意，亦非今日誠意，明日又正心。乃至平天下，無不皆然，非但格致爲爾。
至如或問小註所引語錄，有謂“父子本同一氣，只是一人之身分成兩個”爲物理，於此格去，則知子之所以孝，父之所以慈。如此迂誕鄙陋之說，必非朱子之言而爲門人所假託附會者無疑。天下豈有欲爲孝子者，而癡癡呆呆，將我與父所以相親之故去格去致，必待曉得當初本一人之身，而後知所以當孝乎？卽此一事求之，便知吾心之知，有不從格物而得者，而非卽格物卽致知審矣。
且如知善知惡是知，而善惡有在物者，如大惡人不可與交，觀察他舉動詳細，則雖巧於藏奸，而無不洞見；如砒毒殺人，看本草，聽人言，便知其不可食：此固於物格之而知可至也。至如吾心一念之非幾，但有媿於屋漏，則卽與蹠爲徒；又如酒肉黍稻本以養生，只自家食量有大小，過則傷人；此若於物格之，終不能知，而唯求諸己之自喩，則固分明不昧者也。
是故孝者不學而知，不慮而能，慈者不學養子而後嫁，意不因知而知不因物，固矣。唯夫事親之道，有在經爲宜，在變爲權者，其或私意自用，則且如申生、匡章之陷於不孝，乃藉格物以推致其理，使無纖毫之疑似，而後可用其誠。此則格致相因，而致知在格物者，但謂此也。
天下之物無涯，吾之格之也有涯。吾之所知者有量，而及其致之也不復拘於量。顏子聞一知十，格一而致十也。子貢聞一知二，格一而致二也。必待格盡天下之物而後盡知萬事之理，旣必不可得之數。是以補傳云“至於用力之久，而一旦豁然貫通焉”，初不云積其所格，而吾之知已無不至也。知至者，“吾心之全體大用無不明”也。則致知者，亦以求盡夫吾心之全體大用，而豈但於物求之哉？孟子曰：“梓匠輪輿，能與人規矩，不能使人巧。”規矩者物也，可格者也；巧者非物也，知也，不可格者也。巧固在規矩之中，故曰“致知在格物”；規矩之中無巧，則格物、致知亦自爲二，而不可偏廢矣。
大抵格物之功，心官與耳目均用，學問爲主，而思辨輔之，所思所辨者皆其所學問之事。致知之功則唯在心官，思辨爲主，而學問輔之，所學問者乃以決其思辨之疑。“致知在格物”，以耳目資心之用而使有所循也，非耳目全操心之權而心可廢也。朱門諸子，唯不知此，反貽鵝湖之笑。乃有數字句、彙同異以爲學，如朱氏公遷者。嗚呼！以此爲致知，恐古人小學之所不暇，而況大學乎？
大學於治國平天下，言敎不言養。蓋養民之道，王者自制爲成憲，子孫守之，臣民奉之。入官守法，仕者之所遵，而非學者之事，故大學不以之立敎。所云厚薄，如論語“躬自厚而薄責於人”之旨，卽所謂“其家不可敎而能敎人者無之”也。其云以推恩之次第言者，非是。
孟子言“順受其正”，原在生後。彼雖爲禍福之命，而旣已云“正”，則是理矣，理則亦明命矣。若以爲初生所受之命，則必凝滯久留而爲一物。朱子曰：“不成有一物可見其形𧰼。”又曰：“無時而不發現於日用之閒。”其非但爲初生所受明矣。吳季子專屬之有生之初，乃不達朱子之微言。使然，則湯常以心目注想初生時所得，其與參本來面目者，相去幾何耶？
愚於周易尙書傳義中，說生初有天命，向後日日皆有天命，天命之謂性，則亦日日成之爲性，其說似與先儒不合。今讀朱子“無時而不發現於日用之閒”一語，幸先得我心之所然。
明是復性，須在心意知上做工夫。若民，則勿論誠正，卽格物亦斷非其所能。新只是脩身上，止除卻身上一段染汚，卽日新矣。故章句釋盤銘，亦曰“舊染之汚”。但在湯所謂染汚者細，民之所染汚者麤。且此亦湯爲銘自警之詞，固無妨非有染汚而以染汚爲戒。
“敬”字有二義：有所施敬而敬之敬是工夫，若但言敬而無所施，乃是直指心德之體。故先儒言“主敬”，言“持敬”，工夫在“主”、“持”二字上。敬爲德體，而非言畏言愼之比。章句云“無不敬”，猶言無不仁，無不義。現成下一“敬”字，又現成統下一“止”字，故又曰“安所止”，皆贊其已成之德。工夫只在“緝熙”上。“緝熙”者，卽章句所謂“常目在之”，傳所謂“日日新，又日新”也。
朱子謂恂慄威儀爲成就後氣𧰼，拈出極精。其又云“嚴敬存乎中，光輝著乎外”，“存”字但從中外上與“著”字爲對，非若“存心”、“存誠”之“存”，爲用力存之也。旣云“存乎中”，又云“氣𧰼”，此亦大不易見。唯日近大人君子，而用意觀之，則“存乎中”者，自有其氣𧰼，可望而知耳。
所以知恂慄之爲氣𧰼，而非云存恂慄於中者，以學脩之中原有嚴密武毅之功，不待更詠瑟僩。且詩云“瑟兮僩兮”，“兮”之爲義，固爲語助，而皆就旁觀者可見可聞，寓目警心上說。如“挑兮達兮”、“侈兮哆兮”、“發兮揭兮”之類，皆是。其藏於密而致存養之功者，不得以“兮”詠歎之。
“恂慄”二字，與“威儀”一例，雖俱爲氣𧰼之善者，而所包亦廣。“恂慄”而不能“瑟兮僩兮”者有之矣，唯此君子之“恂慄”爲“瑟兮僩兮”，所以爲存中氣𧰼之至善。止此一氣𧰼，其嚴密武毅者則屬“恂慄”，其宣著盛大者則屬“威儀”。章句兩“貌”字，是合併寫出，一人不容有二貌也。
以此求之，傳文“天下之物莫不有理”八字，未免有疵。只此洒掃應對進退、禮樂射御書數，約略旁通，已括盡脩齊治平之事。自此以外，天下之物，固莫不有理，而要非學者之所必格。若遇一物而必窮之，則或如張華、段成式之以成其記誦詞章之俗儒，或且就翠竹黃花、燈籠露柱索覓神通，爲寂滅無實之異端矣。
傳者只爲“誠其意”上更無可下之語，故通梢說個“毋自欺”。章句云“毋者禁止之辭”，如今郡縣禁止詞訟，只是不受，非拏著來訟者以刑罰治之也。不然，虛內事外，只管把者意揀擇分派，此爲非自欺而聽其發，此爲自欺而遏絕之，勿論意發於倉卒，勢不及禁，而中心交戰，意爲之亂，抑不能滋長善萌。況乎內無取正之則、篤實之理爲克敵制勝之具，豈非張空弮而入白刃乎？經傳皆云“誠其意”，不云“擇其意”、“嚴其意”，後人蓋未之思耳。
詩云“何有何亡，黽勉求之”，只爲是個貧家，所以扯拽敎過。若誠其意者，須是金粟充滿，而用之如流水，一無吝嗇，則更不使有支撐之意耳。此則愼獨爲誠意扣緊之功，而非誠意之全恃乎此，及人所共知之後，遂無所用其力也。
章句之說，與或問異。看來，或問於傳文理勢較順。傳云“此之謂自謙”，明是指點出誠好誠惡時心體，非用功語。章句中“務”字、“求”字，於語勢旣不符合，不如或問中“旣如此矣”“則庶乎”七字之當。或問雖有“而須臾之頃，纖芥之微，念念相承，無少閒斷”一段，自以補傳意之所必有，非於此始著力，如章句“務決去，求必得”之喫緊下工夫也。其云“內外昭融，表裏澄徹”，正是自謙時意𧰼；而心正身脩，直自謙者之所得耳。如此，則“故君子”一“故”字亦傳遞有因，不爾，亦鶻突不分明矣。此文勢順不順之分也。
若以理言，章句云“使其惡惡則如惡惡臭，好善則如好好色”，所謂使者，制之於此而彼自聽令乎？抑處置有權而俾從吾令乎？若制之於此而彼自聽令，是亦明夫非“決去、求得”之爲功矣。如處置有權而“務決去之”，“求必得之”，竊恐意之方發，更不容人逗留而施其挾持也。
章句爲初學者陷溺已深，尋不著誠意線路，開此一法門，且敎他有入處。若大學徹首徹尾一段大學問，則以此爲助長無益之功，特以“毋自欺”三字示以警省反觀之法，非扣緊著好惡之末流以力用其誠也。
“自謙”云者，意誠也，非誠其意也。故或問以“內外昭融”一段，接遞到心正身脩上，與經文“意誠而后心正”二句合轍，而非以釋經文“欲正其心者先誠其意”之旨。此之不察，故難免於惑亂矣。
“自欺”、“自謙”一“自”字，章句、或問未與分明拈出。或問云“苟焉自欺，而意之所發有不誠者”，將在意上一層說，亦微有分別。此自字元不與人相對。其立一欺人以相對者，全不惺忪之俗儒也，其謬固不待破。且自欺旣爾，其於自謙也，亦可立一謙人之名以相形乎？
總以此一段傳文，特明心之權操於意，而終不與上“自欺”、“自謙”相對。況乎欺之爲義，謂因其弱而陵奪之，非揜蓋和哄之謂。厭然揜著，正小人之不敢欺君子處。藉不揜不著，則其欺陵君子不更甚乎？小人旣非欺人，而其志於爲惡者，求快求足，則尤非自欺。則朱子自欺欺人之說，其亦疎矣。
體胖之效，固未必不因心廣，而尤因乎意之已誠。若心廣之形焉而見效者，則不但體胖也。禹“惡旨酒而好善言”，武王“不泄邇，不忘遠”，其居心之遠大而無拘累，天下後世皆具知之，豈必驗之於體之胖哉？小人之爲不善而人見其肺肝，亦心之形見者也。故形於外者，兼身心而言也。
“十目所視”一段，唯雲峰胡氏引中庸“莫見乎隱”一節以證此，極爲脗合。章句謂此承上文而言。乃上文所引小人之爲不善，特假以徵誠中形外之旨，而業已以“故君子愼其獨也”一句結正之，則不復更有餘意。愼獨之學，爲誠意者而發，亦何暇取小人而諄諄戒之耶？
且云“無所不至”，則非但有其意，而繁有其事矣，正萬手萬目之共指共視，而何但於十？藉云“閒居”者獨也，固人所不及知也；則夫君子之愼獨也，以人所不及知而己獨知之，故其幾尙託於靜，而自喩最明。若業已爲十目十手之所指視，則人皆知之矣，而何名爲獨？凡此皆足以徵章句之疎矣。
中庸云“莫見乎隱，莫顯乎微”，謂君子之自知也。此言十目十手，亦言誠意者之自知其意。如一物於此，十目視之而無所遁，十手指之而無所匿，其爲理爲欲，顯見在中，纖毫不昧，正可以施愼之之功。故曰：“其嚴乎！”謂其尙於此而謹嚴之乎！能致其嚴，則心可正而身可脩矣。其義備中庸說中，可參觀之。
不動其心，元不在不動上做工夫。孟子曰：“不動心有道。”若無道，如何得不動？其道固因乎意誠，而頓下處自有本等當盡之功，故程子又云：“未到不動處，須是執持其志。”不動者，心正也；執持其志者，正其心也。大全所輯此章諸說，唯“執持其志”四字分曉。朱子所稱“敬以直內”，尙未與此工夫相應。
逐句求義者見傳云“有所忿懥則不得其正”，必疑謂無所忿懥而後得其正。如此戲論，朱子亦旣破之矣，以其顯爲悖謬也。而又曰“湛然虛明，心如太虛，如鏡先未有𧰼，方始照見事物”，則其所破者用上無，而其所主者體上無也。體用元不可分作兩截，安見體上無者之賢於用上無耶？況乎其所謂“如一箇鏡，先未有𧰼”，虛明之心固如此矣。卽忿懥等之“不得其正”者，豈無事無物時，常懷著忿懼樂患之心？天下乃無此人。假令有無可忿當前而心恆懊惱，則亦病而已矣。是則“不得其正”者，亦先未有所忿懥，而因所感以忿懥耳。若其正者則樂多良友，未得其人而展轉願見；憂宗國之淪亡，覆敗無形，而耿耿不寐，亦何妨於正哉？
又其大不可者，如云“未來不期，已過不留，正應事時不爲繫縛”，此或門人增益朱子之言，而非定論。不然，則何朱子顯用佛氏之邪說而不恤耶？佛氏有“坐斷兩頭，中閒不立”之說，正是此理。彼蓋謂大圓智鏡，本無一物，而心空及第，乃以隨緣赴感，無不周爾。迨其末流，不至於無父無君而不止。大學之正其心以脩齊治平者，豈其然哉？旣欲其虛矣，又欲其不期、不留而不繫矣，則其於心也，但還其如如不動者而止，而又何事於正？
故釋氏之談心，但云明心、了心、安心、死心，而不言正。何也？以苟欲正之，則已有期、有留、有繫，實而不虛也。今有物於此，其位有定向，其體可執持，或置之不正而後從而正之。若窅窅空空之太虛，手挪不動，氣吹不移，則從何而施其正？且東西南北，無非太虛之位，而又何所正耶？
用“如太虛”之說以釋“明明德”，則其所爭，尙隱而難見。以此言“明”，則猶近老氏“虛生白”之旨。以此言“正心”，則天地懸隔，一思而卽知之矣。故程子直以孟子持志而不動心爲正心，顯其實功，用昭千古不傳之絕學，其功偉矣。
孟子之論養氣，曰“配義與道”。養氣以不動心，而曰“配義與道”，則心爲道義之心可知。以道義爲心者，孟子之志也。持其志者，持此也。夫然，而後卽有忿懥、恐懼、好樂、憂患，而無不得其正。何也？心在故也。而耳目口體，可得言脩矣。
傳者於此章，只用半截活文，寫出一心不正、身不脩之𧰼，以見身心之一貫。故章首云“所謂脩身在正其心者”，章末云“此謂脩身在正心”，但爲兩“在”字顯現條理，以見欲脩其身者，不可竟於身上安排，而大學正心之條目，非故爲迂玄之敎。若正心工夫，則初未之及，固不以無所忿懥云云者爲正之之功，而亦不以致察於四者之生，使不以累虛明之本體爲正也。
蓋朱子所說，乃心得正後更加保護之功，而非欲脩其身者，爲吾身之言行動立主宰之學。故一則曰“聖人之心瑩然虛明”，一則曰“至虛至靜，鑑空衡平”，終於不正之繇與得正之故，全無指證。則似朱子於此“心”字，尙未的尋落處，不如程子全無忌諱，直下“志”字之爲了當。其引伸傳文，亦似誤認此章實論正心工夫，而於文義有所不詳。蓋刻求工夫而不問條理，則將並工夫而或差矣。
今看此書，須高著眼，籠著一章作一句讀，然後知正心工夫之在言外，而不牽文害義，以虛明無物爲正。則程子之說，雖不釋本文，而大義已自無遺。傳蓋曰：所謂“脩身在正其心”者，以凡不能正其心者，一有所忿懥、恐懼、好樂、憂患，則不得其正矣，唯其心不在也。心不在焉，而不見、不聞、不知味，則雖欲脩其身而身不聽，此經所謂“脩身在正其心”也。
“不得其正”，心不正也，非不正其心。“不見”、“不聞”、“不知味”，身不受脩也，非身不脩也。“心不在”者，孟子所謂“放其心”也。“放其心”者，豈放其虛明之心乎？放其仁義之心也。
蓋旣是虛虛明明地，則全不可收，更於何放？止防窒塞，無患開張。故其不可有者，留也、期也、繫也。留則過去亦在，期則未來亦在，繫則現前亦在。統無所在，而後心得其虛明，何以又云“心不在焉”，而其弊如彼乎？朱子亦已明知其不然，故又以操則存、求放心、從大體爲徵。夫操者，操其存乎人者仁義之心也；求者，求夫仁人心、義人路也；從者，先立夫天之所與我者也。正其心於仁義，而持之恆在，豈但如一鏡之明哉？惜乎其不能暢言之於章句，而啟後學之紛紜也！
不知大學工夫次第，固云“欲正其心者先誠其意”，然煞認此作先後，則又不得。且如身不脩，固能令家不齊；乃不能齊其家，而過用其好惡，則亦身之不脩也。況心之與意，動之與靜，相爲體用，而無分於主輔，故曰“動靜無端”。故欲正其心者必誠其意，而心苟不正，則其害亦必達於意，而無所施其誠。
凡忿懥、恐懼、好樂、憂患，皆意也。不能正其心，意一發而卽向於邪，以成乎身之不脩。故愚謂意居身心之交，而中庸末章，先動察而後靜存，與大學之序並行不悖。則以心之與意，互相爲因，互相爲用，互相爲功，互相爲效，可云繇誠而正而脩，不可云自意而心而身也。心之爲功過於身者，必以意爲之傳送。
朱子說“鑑空衡平之體，鬼神不得窺其際”，此語大有病在。南陽忠國師勘胡僧公案，與列子所紀壺子事，正是此意。凡人心中無事，不思善，不思惡，則鬼神眞無窺處。世有猜碁子戲術，握碁子者自不知數，則彼亦不知，亦是此理。此只是諺所云“陰陽怕懵懂”，將作何用，豈可謂之心正？心正者，直是質諸鬼神而無疑。若其光明洞達，匹夫匹婦亦可盡見其心，豈但窺其際也而已哉？
“仰面貪看鳥，回頭錯應人”，恁般時，心恰虛虛地，鬼神亦不能窺其際，唯無以正之故也。不然，豈杜子美於鳥未到眼時，預期一鳥而看之；鳥已飛去後，尙留一鳥於胸中；鳥正當前時，並將心繫著一鳥乎？唯其無留、無期、無繫，適然一鳥過目，而心卽趨之，故不覺應人之錯也。
或問之論敖惰，足破羣疑。但朱子大槩說待物之理，而此傳之旨，乃以發脩身、齊家相因之理。則在家言家，而所謂“泛泛然之塗人”與夫求見之孺悲，留行之齊客，固非其類。
凡釋字義，須補先儒之所未備，逐一淸出，不可將次帶過。一部十三經，初無一字因彼字帶出混下者。如此章“親愛”等十字，其類則五，而要爲十義。親者相洽相近之謂，愛則有護惜而願得之意。畏者畏其威，敬者敬其儀。畏存乎人，敬盡乎己。哀則因其有所喪而悼之，矜則因其未足以成而憐之。賤以待庸陋，惡以待頑惡。近取之家，自不乏此十種。或以人別，或以事別，其類則有五，其實凡十也。
唯身之有辟，故隨其辟以爲好惡，而敎之失宜。如其無辟，則於身取則，而自有以洞知人之美惡。知其如此者之爲不孝、不弟、不慈，則嚴戒之得矣。知其如此者之爲能孝、能弟、能慈，則奬掖之得矣。故章句著“所以”二字。“所以”云者，於以爲立敎之本而利用之也。
到知美知惡，大要著力不得。假令好而欲知其惡，惡而欲知其美，其起念已矯揉不誠。强制其情而挾術以爲譏察，乃欲如吳季子所云鏡明衡平者，亦萬不可得之數。故傳意但於辟不辟上致克治之功。此以外制內之道，自與正心殊科。
蓋所謂脩身者，則脩之於言行動而已。繇言行動而內之，則心意知爲功，乃所以脩身之本，而非於身致脩之實。而人終日所言、所行、所動，必因人因事而發，抑必及於物；而受之者，則所親愛、賤惡、畏敬、哀矜、敖惰者是已。君子而入大學，則固非憂患困窮，避世土室者之所可例，又豈至如浮屠之棄家離俗，杜足荒山，習四威儀於人所不接之地也與？故列數所施之地，以驗其言行動辟與不辟之實。然則脩其身而使不辟者，必施之得宜，而非但平情以治其好惡，如吳季子鏡衡之說，內求之心知而略於身，外求之物理而內失己也。
親愛、賤惡、畏敬、哀矜、敖惰而云“其所”，乃以謂身之所施，而非言情之所發。或問“今有人焉”一段，亦甚深切著明矣。惜乎門人之不察，求之於情而不求之於事，徒區區於愛最易偏，辨平情之次第，入荆棘而求蹊徑，勞而無益久矣！
君子所貴乎道者，鄙倍、暴慢、淫暱之不作，雖因親疎貴賤賢不肖而異施，亦何辟之有哉？如是，方是脩身。若但云平情如衡，則苟所當致其親愛者，雖極用其親之愛之之心，如舜之於𧰼，亦未爲辟，豈酌彼損此，漫無差等，抑所有餘以就不足之得爲齊哉？唯然，故身不脩而欲齊其家，必不可也。
章句“立敎之本”云云，亦但從性情會通處，發明家國之一理，以見敎家之卽以敎國耳。“識端推廣”，乃朱子從言外衍說，非傳意所有。緣恐人將孝弟慈說得太容易，以爲不待學而自能，竟同處子之不學養子一例，故補此一說，見敎家敎國，理則一而分自殊；事之已殊，有不待推而不可者。
其云“立敎之本”，卽指上孝弟慈，金仁山之說爲近。所云本者，以家國對勘：敎家者敎國之本，孝弟慈者事君、事長、使衆之本也。唯其不假强爲，則同命於天，同率於性，天理流行，性命各正，非僅可通於家而不可行於國也。唯養子不待學，則使衆亦不待別有所學，而自無不可推矣。故立敎之本，有端可識，而推廣無難也。
章句恰緊在一“耳”字，而朱子又言“此且未說到推上”，直爾分明。玉溪無端添出明德，仁山以“心誠求之”爲推，皆是胡亂忖度。“心誠求之”元是公共說的，保赤子亦如此，保民亦如此。且此但言敎而不言學。一家之敎，止敎以孝於親、弟於長、慈於幼，何嘗敎之以推？所謂推者，乃推敎家以敎國也，非君子推其慈於家者以使國之衆也。
所引書詞，斷章立義。但据一“如”字，明二者之相如；而敎有通理，但在推廣，而不待出家以別立一敎。認章句之旨不明，乃謂君子推其慈家之恩以慈國，其於經傳“齊”“治”二字何與，而傳文前後六“敎”字，亦付之不問。小儒見杌驚鬼，其瞀亂有如此者，亦可歎也已！
徑以孝弟慈爲“明明德”者，黃氏之邪說也。朱門支裔，背其先師之訓，淫於鵝湖者，莫此爲甚。其始亦但牽枝分段，如今俗所謂章旨者，而其悖遂至於是。王陽明疑有子支離，只欲將仁與孝弟並作一個。若論孝弟慈之出於天性，亦何莫非“明德”？盡孝、盡弟、盡慈，亦何不可云“明明德”？而實則不然。如廿一史所載孝友、獨行傳中人物，乃至王祥、李密一流，不可云他孝弟有虧欠在；而其背君趨利，詎便可許之爲克明其德？
至如所云“天明地察”，則又不可以此章所言孝者例之。此但据敎家敎國而言，則有七八分帶得過，而君子之敎已成。故曰：“敬敷五敎在寬。”且不敢遽責其爲王祥、李密，而況其進焉者乎？
明明德之事，經文所云格物、致知、誠意、正心、脩身，缺一不成，章句已分明言之。倘必待格致誠正之已盡，而後可云孝子、弟弟、慈長，則卽令堯、舜爲之長，取一家之人，戒休董威之，且沒世而不能。如但以保赤子之慈，而卽可許之明明德，則凡今之婦嫗，十九而明其明德矣。
於德言明，於民言新，經文固自有差等。陸、王亂禪，只在此處，而屈孟子不學不慮之說以附會己見，其實則佛氏呴呴嘔嘔之大慈大悲而已。聖賢之道，理一分殊，斷不以乳媼推乾就溼、哺乳嚼粒之恩爲天地之大德。故朱子預防其弊，而言識、言推，顯出家國殊等來。家國且有分別，而況於君德之與民俗，直是萬仞壁立，分疆畫界。比而同之，亂天下之道也。
程子所云“慈愛之心出於至誠”，乃以引伸養子不待學之意，初不因傳文“誠求”“誠”字而設。凡母之於子，性自天者，皆本無不誠，非以“誠”字爲工夫語。吳季子無端蔓及誠意，此如拈字酒令，搭著卽與安上，更不顧理。學者最忌以此種戲心戲論窺聖賢之旨。如母之於赤子，豈嘗戒欺求謙，愼其獨知，而後知保哉？
誠之爲說，中庸詳矣。程子所云“出於至誠”者，“誠者天之道也”。“誠其意”者，“誠之者人之道也”。天道不遺於夫婦，人道則唯君子爲能盡之。若傳文“心誠求之”之“誠”，則不過與“苟”字義通。言“心”言“求”，則不待言“誠”而其眞實不妄自顯矣。
機者發動之繇，只是動於此而至於彼意，要非論其速不速也。國之作亂，非一人之甫爲貪戾而卽然。且如無道如隋煬帝，亦延得許久方亂；漢桓帝之後無靈帝，黃巾之禍亦不如是之酷。且傳文此喩，極有意在。如弩機一發，近者亦至之有準，遠者亦至之有準，一條驀直去，終無迂曲走移。一人貪戾，則近而受之者家，遠而受之者國，其必至而不差，一也。
大學一部，恰緊在次序上，不許人作無翼而飛見解。吳季子“瞬息不留”之淫詞，爲害不小。旣瞬息不留，則一念初起，徧十方界，所有衆生，成佛已竟，何事言脩、言齊、言治、言平之不已哉？
韋云“有諸己不必求諸人，無諸己不必非諸人”，斷章取義，以明君子自治之功則然。子曰“攻其惡，無攻人之惡”，要爲脩慝者言之爾。蓋明德之功而未及於新民也。經云：“欲治其國者，先齊其家。”旣欲治其國矣，而可不必求，不必非乎？但有諸己者與求諸人者，無諸己者與非諸人者，亦自有淺深之不同。如舜之事父母，必至於“烝烝乂不格姦”，而後自謂可以爲人子。其求於天下之孝者，亦不過服勞奉養之不匱而已。
細爲分之，則非但身之與國，不可以一律相求，卽身之於家，家之於國，亦有厚薄之差。曾子固不以己之孝責曾元，而天子使吏治𧰼之國，亦不槩施夫異姓不韙之諸侯也。故曰理一而分殊。然原其分殊，而理未嘗不一，要以帥人而後望人之從，其道同也。故在家無怨者，在邦亦無怨也。
第十章傳，且俱說治國，故云“有國者不可以不愼”，云“得衆則得國”，云“此謂國不以利爲利”。絜矩之道、忠信之德、外末內本、以財發身、見賢先舉、遠退不善，凡此皆治國之大經，而可通之於天下者也。若平天下之事，則自有命德討罪、制禮作樂之大政，要亦可以此通之。而其必待推者，傳所未及，所謂“文武之政，布在方策”，而非入學者所預習也。
先儒未能推傳意之所未及，而以體經文言“天下平”不言“平天下”之旨，竟於此傳言“天下”，則似治國之外，別無平天下之道。旣不順夫理一分殊之義，而抑不察夫古之天下爲封建，故國必先治；今之天下爲郡縣，故不須殊直隸於司道；固難以今之天下統爲一國者，爲古之天下釋。孟子論世之說，眞讀書者第一入門法。惜乎朱子之略此也！
自秦以後，有治而無平，則雖有王者起，亦竟省下一重事業。唯其然，是以天下終不易平。卽以聖神之功化蒞之，亦自難使長鞭之及馬腹。今以說古者大學之道，那得不還他層次，以知三代有道之長，其規模如彼哉？
“是以君子有絜矩之道”，須於敎孝、敎弟、敎慈之外，別有一敎之之道在。章句云“亦可以見人心之所同”云云，“是以君子必當因其所同，推以度物”，明分兩折。而所謂絜矩者，自與藏身之恕不同。所云“毋以使下”、“毋以事上”云者，與“勿施於人”，文似而義實殊也。
唯東陽許氏深達此理，故云：“天下之大，兆民之衆，須有規矩制度，使各守其分，是以己之心度人之心，品量位置以爲之限。”則明乎君子以絜矩之道治民，而非自絜矩以施之民也。朱子“交代官”、“東西鄰”之說，及周陽繇、王肅之事，皆且就絜矩上體認學問，姑取一人之身以顯絜矩之義，而非以論絜矩之道。
一國之人，爲臣爲民，其分之相臨，情之相比，事之相與，則上下、左右、前後盡之矣。爲立之道焉，取此六者情之所必至、理之所應得者，以矩絜之，使之均齊方正，厚薄必出於一，輕重各如其等，則人得以消其怨尤，以成孝弟慈之化，而國乃治矣。其授之以可以盡孝弟慈之具，則朱子所謂“仰足事，俯足育”者，固其一端；而爲之品節位置，使人皆可共率繇夫君子之敎者，則必東陽所謂“規矩制度”者，而後爲治道之全也。
齊家恃敎而不恃法，故立敎之本不假外求。治國推敎而必有恆政，故旣以孝弟慈爲敎本，而尤必通其意於法制，以旁行於理財用人之中，而納民於淸明公正之道。故敎與養有兼成，而政與敎無殊理。則大學之道，所以新其民者，實有以範圍之於寡過之地，不徒恃氣機之感也。此則以治其國，而推之天下亦無不可矣。
周陽繇、王肅所以能爾者，自是亂世事，此固不足道。如叔孫通所草漢儀，蕭何所制漢法，何嘗從大公之矩絜得整齊？固原留一滲漏，敎郡守、敎尉可以互相陵傲。而繇則以武帝爲之君，又施劫奪之敎，而好人所惡，如何不敎成他胡亂？若伯鯀只一方命𡉏族，以惡於下者事上，惡於上者使下，便迸諸四夷，則虞廷上下，交好於仁讓之中，如繇、肅者，豈得以肆其志哉？
故治國之道，須畫一以立絜矩之道。旣不可全恃感發興起，以致扞格於不受感之人；而或問謂“絜矩必自窮理正心來”，一皆本自新者以新民，則傲很苟不如伯鯀者，亦可敎而不待刑也。
如妨賢病國之人，又豈無朋黨私暱幸其得位而恐其見逐者？乃至爭民施奪之政，亦豈盡人而皆惡之？若王介甫散靑苗錢，當其始散，或踴躍而願得之，迨其旣散，或亦因之而獲利，未嘗一出於抑配。故民之好惡，直恁參差，利於甲者病於乙，如何能用其好惡而如父母？唯恃此絜矩之道，以整齊其好惡而平施之，則天下之理得，而君子之心亦無不安矣。
所謂父母者，鳲鳩七子之義，均平專壹而不偏不吝也。不然，則七子待哺，豈不願己之多得，而哺在此，且怨在彼矣。曰“民”者，公辭也，合上下、前後、左右而皆無惡者也。故或問曰：“物格知至，有以通天下之志；意誠心正，有以勝一己之私。”又曰：“人之爲心，必當窮理以正之，使其所以愛己治人者皆出於正，然後可以卽是而推之人。”蓋物格知至，則所好所惡者曲盡其變，不致恃其私意，而失之於偏；意誠心正，則所好所惡者一準於道，不致推私欲以利物，而導民於淫。故傳於好人所惡、惡人所好者，斥其“拂人之性”，而不言“拂人之情”也。
“先愼乎德”，“德卽所謂明德”，章句、或問凡兩言之，而愚竊疑其爲非。朱子之釋明德曰：“人之所得於天，而虛靈不昧，以具衆理而應萬事者也。”若夫愼之云者，臨其所事，揀夫不善而執夫善之謂也。故書曰：“愼厥身。”身則小體大體之異從而善惡分也。論語曰：“子之所愼，齊、戰、疾。”臨夫存亡得失之交，保其存與得而遠夫失與亡也。禮記凡三言愼獨，獨則意之先幾、善惡之未審者也。乃若虛靈不昧之本體，存乎在我，有善而無惡，有得而無失，抑何待揀其不善者以孤保其善哉？此以知明德之可言明，而不可言愼也。
或朱子之意，以明其明德者謂之明德。則當其未明，不可言明，及其已明，亦無待愼，而豈其云君子先愼明其德哉？且明德之功，則格物、致知、誠意、正心是已。傳獨於誠意言愼者，以意緣事有，以意臨事，則亦以心臨意也。若夫心固不可言愼矣。是以意在省察，而心唯存養。省察故不可不愼，而存養則無待於愼，以心之未緣物而之於惡也。至於致知格物，則博學、審問、明辨，而愼思特居其一，是愼不可以盡格致之功明矣。安得以愼之一言，蔽明德之全學乎？是故以德爲明德者，無之而可也。
德者，行焉而有得於心之謂也。則凡行而有得者，皆可謂之德矣。故書曰“德二三，動罔不凶”；易曰“不恒其德”；詩曰“二三其德”。審夫德者，未必其均爲善而無惡，乃至遷徙無恒，佹得以自據者，亦謂之德，故不可以不愼也。
且大學之教，理一分殊。本理之一，則衆善同原於明德，故曰“明德爲本”。因分之殊，則身自有其身事，家自有其家範，國自有其國政，天下自有其天下之經。本統乎末，而繇本向末，莖條枝葉之不容夷也。今云“有人此有土，有土此有財，有財此有用”，則一國之効乎治者，其次序相因，必如是以爲漸及之詞，而後足以見國之不易抵於治。乃云君子有其明德而遂有人，則躐等而爲迫促之詞，是何其無序耶！
新民之德，非不原本於明德，而固自有所及於民之德。故好惡之爲功，內嚴於誠意，而必外著之絜矩之道，然後人土財用之應成焉。使其不然，則大學之道，一明德盡之，而何以又云“在新民”乎？又況爲格、爲致、爲誠、爲正者，未嘗有以及乎民，而遽期夫人土財用之歸，是以其心身之學，坐弋崇高富貴之獲，抑異夫先事後得、成章後達之教者矣。
大學一書，自始至終，其次第節目，統以理一分殊爲之經緯。故程子以此書與西銘並爲入德之門。朱子或有不察，則躐等而不待盈科之進，如此類者，亦所不免。董氏彝云“明德言自脩，愼德言治天下”，不徇章句，乃以爲有功於朱子。
吳季子以發鉅橋之粟爲“財散”，不知彼固武王一時之權，而爲不可繼之善政也。倘不經紂積來，何所得粟而發之？故孟子以發棠擬之馮婦，而謂見笑於士，以其不務制民之產，而呴呴以行小惠也。
乃財聚者，非僅聚於君而已。如詩所云“亶侯多藏”，盤庚所云“總於貨寶”者，彊豪兼幷之家，皆能漁獵小民，而使之流離失所。絜矩之道行，則不得爲爾矣。
民散云者，詩所謂“逝將去女，適彼樂土”者也。卽此，亦以知此爲治國而言。若以天下統言之，共此四海之內，散亦無所往。故郡縣之天下，財殫於上，民有死有叛而已矣，不能散也。
忠信之所得，驕泰之所失，章句以天理存亡言之，極不易曉。雙峰早已自惑亂在。其云“忠信則得善之道，驕泰則失善之道”，竟將二“之”字指道說。俗儒見得此說易於了帳，便一意從之。唯吳季子云：“忠信則能絜矩，而所行皆善，豈不得衆乎？驕泰則不能絜矩，而所行皆不善，豈不失衆乎？”一串穿下，卻是不差。
章句云：“君子以位言之，道謂居其位而脩己治人之術。”是道與位相配，而凝道卽以守位，一如“生財有大道”，非“生衆、食寡，爲疾、用舒”，則失其道而財不能生也。雙峰認天理不盡，如何省得朱子意？
倘只靠定絜矩不絜矩作天理，乃不知天生人而立之君，君承天理民，而保其大寶，那一般不是天理來？古人於此見得透亮，不將福之與德打作兩片。故“天命之謂性”，與“武王末受命”，統喚作命。化迹則殊而大本則一，此自非靠文字求解者之所能知。
若論到倒子處，則必“得衆得國”，“失衆失國”，方可云“以得之”、“以失之”。特爲忠信、驕泰原本君心而言，不可直恁疎疎闊闊，籠統說去，故須找出能絜矩不能絜矩，與他做條理。但如吳季子之說，意雖明盡，而於本文直截處不無騰頓，則終不如朱子以“天理”二字大槩融會之爲廣大深切而無滲也。
若抹下得衆得國一層，只在得道失道上捎煞，則忠信之外有道，而忠信爲求道之敲門磚子，不亦悖與！君子之大道，雖是儘有事在，然那一件不是忠信充滿發現底？故曰：“夫子之道，忠恕而已矣。”只於此看得眞，便知雙峰之非。雙峰則以道作傀儡，忠信作線索，拽動他一似生活，知道者必不作此言也。
或疑雙峰之說，與程子所云“有關雎、麟趾之精意，而後周官之法度可行”義同，則忠信豈非所以得道者？不知程子所云，元是無病。後人沒理會，將周官法度作散錢，關雎、麟趾之精意作索子，所以大差。錢與索子，原是兩項物事，判然本不相維繫，而人爲穿之。當其受穿，終是拘繫强合，而漠不相知。若一部周官法度，那一條不是關雎、麟趾之精意來？周公作此法度，原是精意在中，遇物發現，故程子直指出周公底本領教人看。所謂“有關雎、麟趾之精意”者，卽周公是也。豈後人先丢下者法度，去學個精意，然後可把者法度來行之謂乎？如王介甫去學周禮，他不曾隨處體認者精意，便法度也何曾相似？看他靑苗錢，與國服之制差得許遠！
故大學之道，以明德者推廣之新民，而云“明德爲本，新民爲末”。末者，本之所生也。豈以明德作骨子，撐架著新民使掙扎著；以明德作機關，作弄著新民使動盪；以明德作矰𥐊，弋射著新民使速獲之謂乎？知此，則羣疑可以冰釋矣。
古人說個忠信，直爾明易近情，恰似人人省得。伊川乃云“盡己之謂忠，以實之謂信”，明道則云“發己自盡爲忠，循物無違爲信”，有如增以高深隱晦之語，而反使人不知畔岸者然。嗚呼！此之不察，則所謂微言絕而大義因之以隱也。
所言至淺，解之良易，此愚平情以求效於有志者也。然竊恐解之者希也，故命之“俟解”，非敢輕讀者而謂其不解，懼夫解者之果於不解爾。其故有三：一者，以文句解之，如嚼蠟然，而未嘗解之。以己反諸其所言、所行、所志、所欲，孰與之合，孰與之離，以因是而推之以遠大。此解者也，吾旦莫俟之。一者，謂汝之所言者然也，而吾之所尚者異於是，是猶進野蔌於王公之前，非所甘也。虚其心，平其氣，但察其與人之所以爲人者離合何如，而勿曰汝能言之，未必能行之，況於我而焉用此爲，則俯而從之。此解者，吾旦莫俟之。一者，則謂汝所言者陳言也，生乎今之世，善斯可矣。如汝所言，則身且不安，用且不利，吾焉能從汝哉！同此天地，同此日月，吾亦同此耳目，同此心思，一治一亂，同此世運，堯、舜之世不無惡習，夏、殷之末自有貞人，同汙合俗，不必安身而利用，亦何爲而不可自處於豪傑哉！此解者，吾旦莫俟之。甲子重午，船山病筆。
博文約禮，復禮之實功也。以禮治非禮，猶謀國者固本自强而外患自輯，治病者調養元氣而客邪自散。若獨思禦患，則禦之之術即患所生，專攻客邪則府臟先傷而邪傳不已。禮已復而己未盡克，其以省察克治自易。克己而不復禮，其害終身不瘳。玄家有煉己之術，釋氏爲空諸所有之説，皆不如復禮而欲克己者也。先儒謂“難克處克將去”。難克處蔽錮已深，未易急令降伏，欲克者但强忍耳。愚意程子言“見獵心喜，亦是難克處畢竟難克”。若將古人射御師田之禮，服而習之，以調養其志氣，得其比禮比樂教忠教孝者有如是之美，而我馳驅鷹犬之樂淡然無味矣，則於以克己不較易乎！顔子已於博文約禮欲罷不能，故夫子於是更教以克己，使加上一重細密細勘工夫，而終不舍禮以爲對治之本。若學者始下手做切實事，則博文約禮，如饑之食、寒之衣，更不須覓嚴冬不寒、辟穀不饑之術。且遵聖人之教，循循不舍，其益無方，其樂無已也。
讀史亦博文之事，而程子斥謝上蔡爲玩物喪志。所惡於喪志者，玩也。玩者，喜而弄之之謂。如史記項羽本紀及竇嬰灌夫傳之類，淋灕痛快，讀者流連不舍，則有代爲悲喜，神飛魂蕩而不自持。於斯時也，其素所志尚者不知何往，此之謂喪志。以其志氣横發，無益於身心也。豈獨讀史爲然哉！經亦有可玩者，玩之亦有所喪。如玩七月之詩，則且沈溺於婦子生計、鹽米布帛之中。玩東山之詩，則且淫泆於室家嚅唲、寒温拊摩之内。春秋傳此類尤衆。故必約之以禮，皆以肅然之心臨之，一節、一目、一字、一句皆引歸身心，求合於所志之大者，則博可弗畔，而禮無不在矣。近世有千百年眼、史懷、史取諸書及屠緯真鴻苞、陳仲淳古文品外録之類，要以供人之玩，而李贄藏書，爲害尤烈，有志者勿惑焉，斯可與於博文之學。
有豪傑而不聖賢者矣，未有聖賢而不豪傑者也。能興即謂之豪傑。興者，性之生乎氣者也。拖沓委順當世之然而然，不然而不然，終日勞而不能度越於禄位田宅妻子之中，數米計薪，日以挫其志氣，仰視天而不知其高，俯視地而不知其厚，雖覺如夢，雖視如盲，雖勤動其四體而心不靈，惟不興故也。聖人以詩教以蕩滌其濁心，震其暮氣，納之於豪傑而後期之以聖賢，此救人道於亂世之大權也。
君子小人，但争義利，不争喻不喻。即於義有所未喻，己必不爲小人，於利未喻，終不可納之於君子。所不能喻利者，特其欲喻而不能，故苛察於鷄豚，疑枉於尋尺，使其小有才，惡浮於桀、紂必矣。此庶民之禍所以烈於小人也。
梁惠王鴻鴈麋鹿之樂，齊宣王之好樂及雪宫之樂，孟子皆以爲可推而行王政。獨於利則推而及於大夫士庶，其禍必至於篡弑，言一及之，即如堇毒之入口。此理自天子至於庶人一也。私之於己則自賊，推之於人則賊人。善推恩者，止推老老幼幼而已，非己有佌佌之屋、䔩䔩之粟而推之人使有之也。禽魚、音樂、游觀，私之於己而不節，則近於禽獸。佌佌之屋，䔩䔩之粟，擅有之而置於無用之地，禽獸之所不爲也。孔子言“後其食”，言“不謀食”，君子忠厚待人之詞也。抑春秋之時，風俗猶淳，貪者謀食而已。食之外有陳紅貫朽無用之物，以斂怨而積之，自戰國始，至秦而烈，癡迷中於人心而不可復反矣。欲曰人欲，猶人之欲也；積金囷粟，則非人之欲而初不可欲者也。流俗之惡至此，乃有食淡衣粗而務此者。君子有救世之心，當思何以挽之。必不可絲毫夾帶於靈府，尤不待言。
欲速成之病，始於識量之小。識量小，則謂天下之理、聖賢之學可以捷徑疾取而計日有得。陸象山、楊慈湖以此誘天下，其説高遠，其實卑陋苟簡而已。識量小者恒驕，夜郎王問漢孰與我大，亦何不可驕之有！苟簡速成，可以快意，高深在望，且生媢忌之心，終身陷溺而不知媿矣。見賢思齊而可忌乎哉！賢無窮，吾初不知有之境，賢者已至；乃至一得之善，吾且不能測其何以能然，而敢忌乎哉！見不賢而内自省，而可傲乎哉！不賢亦無窮，不賢者之所不爲而己或爲之，歸於不賢一也，而敢傲乎哉！立身天地之閒，父母生之，何以不忝？終日與人酬酢，何以不疚？會其理則一，通其類則堯不足以盡善，桀不足以盡惡。不可以意度，不可以數紀，方且無有告成之日，而況於速！故學者以去驕去惰爲本，識自此而充。如登高山，登一峯始見彼峯之矗立於上，遠望則最上之峯早如在目，果在目也云乎哉！
不獲其身易，不見其人難。艮以一陽孤立在二陰之上，陰盛之世，其庭之人皆無足見者也，其是非鄙，其毁譽誣，其去就速，其恩怨輕。苟見有其人而與之就，不屑也，流俗汙世不可與同也。見有其人而與之競，亦不屑也，其喜怒無恒，徒勞吾之喜怒而彼不受也。孤行一意，迥不與之相涉，方且忘其爲非，而況或取其一得之是！鳥獸不與同羣，唯不見其人而已。是以篤實之光輝，如泰山喬嶽屹立羣峯之表，當世之是非、毁譽、去就、恩怨漠然於己無與，而後俯臨乎流俗汙世而物莫能攖。故孔子可以筆削誅亂臣，討賊子，而凶人不能害；孟子可以距楊、墨，斥公孫衍張儀爲妾婦，而不畏其傷。不然，雖自信其皭然之志操，而謙退則逢其侮，剛厲則犯其怒，皆咎府焉，唯見有人而與之爲訢、與之爲拒也。三代以下，惟黄叔度其庶幾乎！爲陳寔則流，爲張儉、石介則折，皆行乎陰盛之庭而見有人也。
易曰“知鬼神之情狀”，然則鬼神之有情有狀明矣。世之所謂鬼神之狀者，髣髴乎人之狀。所謂鬼神之情者，推之以凡近之情。於是稍有識者，謂鬼神之無情無狀，因而並疑無鬼無神。夫鬼神之狀非人之狀，而人之狀則鬼神之狀。鬼神之情非人之情，而人之情則鬼神之情。自無而之有者，神未嘗有而可以有。自有而之無者，鬼當其無而固未嘗無。特人視之不能見，聽之不能聞耳。
雷者，陽氣發於地中，以有光響而或凝爲斧之石。斜日微雨霑苗葉，漸成形而能蠕動。於此可驗神之狀。汞受火煎，無以覆之，則散而無有；盂覆其上，遂成朱粉。油薪爇於空曠，煙散而無纖埃；密室閉窒，乃有煤墨。於此可驗鬼之狀。發生之氣，條達循理，可順而不可逆，神之所好者義也，所惡者不義也。焄蒿悽愴，悲死而依生，鬼之所惡者不仁也，所好者仁也。於此可驗神鬼之情。如謂兩閒之無鬼神，則亦可謂天下之無理氣。氣者生無從而去無迹，理者亦古人爲之名而不可見、不可聞者也。司馬遷曰，何知仁義，以享其利者爲有德。循名責實，必求其可見、可聞者以爲情狀，則暴氣逆理，而但據如取如攜之利，亦何所不可哉！鬼神者，聖人知之，君子敬之，學者盡人事以事之，自與流俗之下愚媚妖妄以求福者天地懸隔，何得臨下愚之深以爲高乎！
“明則有禮樂，幽則有鬼神”，人道之通於天，天德之察乎人者也。鬼神則視不可得而見，聽不可得而聞；禮樂則飢不可得而食，寒不可得而衣，亦奚用此哉！苟簡嗜利之人，或託高明以蔑鬼神，或託質樸以毁禮樂，而生人之心固有所不安，於是下愚鄙野之夫，以其不安之情，横出而爲風俗，以誣鬼神，以亂禮樂，皆苟簡嗜利者激而導之也。以草野之拱箸、酬酒爲禮；以笳、管、篳栗、大鈸、獨絃及狹邪之淫哇爲樂；以小説、雜劇之所演，游髠、妖巫之所假説者爲鬼神。如鍾馗，斧首也，而謂爲唐進士；張僊，孟㫤像也，而謂求嗣之神；文昌，星也，而謂之梓橦；玄武，龜蛇也，而謂修行於武當，皆小説猥談。塗關壯繆之面以朱，繪雷霆之喙以鳥，皆優人雜劇倡之。而鬼神亂於幽，禮樂亂於明，誠爲可惡。乃名山大川，僅供遊玩，行歌互叫，自適情欲，取野人不容昧之情而澌滅之，則忠孝皆贅疣，不如金粟之切於日用久矣。存養省察之幾，臨之以鬼神則嚴。君民親友之分，文之以禮樂則安。所甚惡於天下者，循名責實之質樸，適情蕩性之高明也。人道之存亡，於此決也。
教有本，治有宗，立國有綱，知人有道。運天下於一心而行其典禮，其極致不易言也。所可言者，因時之極敝而補之，非其至者也。如衡低而移其權，又慮其昂，雖然，亦有其平者。卑之勿甚高論，度其可行，無大損於上而可以益下，無過求於精微而特去流俗苟且迷復之凶，民亦易從，亦易見德。如大旱之得雨，且破其塊，繼之以霢霂者，亦循此而進之。魯兩生曰：“禮樂必百年而後興。”百年之始，蕩滌煩苛，但不違中和之大端而已。天其欲蘇人之死，解人之狂，則旦而言之，夕而行之可也。嗚呼！吾老矣，惟此心在天壤閒，誰爲授此者？故曰“噩夢”。玄黓閹茂之歲，陽月朔旦甲戌，船山遺老識。
孟子言井田之略，皆謂取民之制，非授民也。天下受治於王者，故王者臣天下之人而效職焉。若土，則非王者之所得私也。天地之閒，有土而人生其上，因資以養焉。有其力者治其地，故改姓受命而民自有其恒疇，不待王者之授之。唯人非王者不治，則宜以其力養君子。井田之一夫百畝，蓋言百畝而一夫也。夫既定而田從之，田有分而賦隨之。其始也以地制夫而夫定，其後則唯以夫計賦役而不更求之地，所以百姓不亂而民勸於耕。後世之法，始也以夫制地，其後求之地而不求之夫，民不耕則賦役不及，而人且以農爲戒，不驅而折入於權勢姦詭之家而不已，此井田取民之制所以爲盛王之良法，後世莫能及焉。夫則有制矣，田則無制也。上地不易，百畝而一夫，中地一易，二百畝而一夫，下地再易，三百畝而一夫。田之易不易，非爲法禁民使曠而不耕也，亦言賦役之遞除耳。再易者，百畝三歲而一征也。一易者，閒歲而一征也。上地百畝而一夫，中地二百畝而一夫，下地三百畝而一夫，三代率因夏禹之則壤爲一定之夫家，而田之或熟、或萊、或有廣斥，皆不復問。其棄本逐末，一夫之賦自若，民乃謹守先疇而不敢廢。故春秋譏初税畝，舍版籍之夫而據見在墾田之畝以税也。譏作丘甲，用田賦者先王之制，五百七十六夫而出長轂一乘，至此則覈實四丘之田爲一甸。其後並以井邑丘甸爲不實而據見在之田畝，合併畸零以起賦。舍人而從土，魯之所以日敝也。然則取民之制，必當因版籍以定户口，即户口以制税糧，雖時有登降，而抛荒鹵莽、投賣强豪、逃匿隱漏之弊，民自不敢自貽以害。得井田之意而通之，不必問三代之成法而可以百世而無敝也。
孟子言農夫獲穀之數凡五等，以中爲率。古者上歲民食月四鬴，中歲三鬴，下歲二鬴。以三鬴爲準，十一而取一夫之税，歲賦二十五鬴有奇。鬴六斗四升，古斗斛大小不可詳考，大率一鬴當今三斗而弱。其賦七石五斗，以米半折之，爲米三石七斗有奇，賦未嘗輕也。古今量制雖難通算，而以食七人準之，則歲獲略止四十九石。今南方稻田，歲獲上田不過十二畝，下田不過二十畝，今法止額糧一石内外耳。是古之賦税且三倍於今而有餘，民何以堪！惟古者以夫定税，一夫止取其百畝之賦。殷、周一沿夏之則壤，而但記其民籍之登耗。地雖闢而賦不溢，若其荒廢而賦亦不減，則所謂農服先疇而治安長久也。今雲南以工計田，猺洞以户起科，皆其遺意。故民有餘而無逋欠，歲入有恒，量入爲出，亦無憂國用之不給也。即如洪武閒惟徵本色一石，亦不患金錢之匱，則覈户口於立國之始，以永定田制，民何憂不足，地何憂不墾！逋負無所容姦，蠲赦可以不數，而國抑何憂乏哉！
立國之始，法不得不詳。有國之道，用不得不豐。不詳則苛横者議其後，而變易增加之無已。不豐則事起而猝無以應，必横取之民，以成乎陋習。如驛遞者，國之脈絡，不容壅滯者也。故在國初，水馬驛櫛比蔓緜，恒處於有餘。建驛官，設驛卒，站馬、站夫，紅船、快船，鋪程供應口糧，皆細計而優儲之，即驛官利其有餘而私之，勿問也。乃以濟公事，而民力以不與聞而舒。嘉靖閒，言利之小人始興。萬曆繼之，崇禎又繼之，日爲裁減。爲之説曰：“非勘合火牌，不許應付”。而實則大不然，水則擄船，陸則派夫，縣不給則委之殷實，委之行户，已而全委之里甲。孰爲作此俑者，流毒無窮？則何如加賦之猶有定額也！驛遞之外，莫如公費。且若皇華銜命，監司巡行，賓客經過，節序宴會，相爲酬酢，賓興考課，必有供奬，廨宇橋路，必時修理，下逮輿皂犒賜，孤貧拯給，皆人情物理不可廢之需。無故統天下而作貧苦無聊之態，實則不能廢而聽吏横取之民。苟其横取，則無可復制而益趨奢濫，於是而民日困，國日貧，誣上行私，莫之紀極矣。
會典田糧起科，上田每畝不過七升八合極矣。乃今南方額派，有畝一石有奇至二石者。其源有二，蘇、松、常、湖等郡，則張士誠君臣没官之田，與籍没豪右及遷徙濠、泗之産，皆名爲官田，俱照佃客納租田主之數輸官而免其賦役。當時稍便之，愚民利小利賃耕之，遂爲世業。其後督責不堪，民以逃亡。海中丞瑞不能爲奏請改民以均甦之，而平鋪於民田，以爲一切苟且之計。故無官無民，其派均重，而民困極矣。若他處雖無官田，而市郭民居、山林、園圃、陂池，皆丈量起科。其後鬻産者留宅地山林而賣其田，乃以彼糧鋪於田畝。歲久移易，莫從稽考，而糧有倍墮者矣。其失在不念廛居之征，以市肆衝僻爲上下，初非可以丈量定者。山林則榮落無恒，園池則修廢因人，豈得計畝以爲額！古者廛有廛税，不入經界。林木竹苧則可於鬻處税之，而不可限以恒有。今欲蘇民之困，唯有據見在之墾田，以七升八合遞下爲準，而元額斷不可復。但令實科實徵，民自可無逋欠，亦何國計不足之有！若弘治、萬曆兩次丈量，所司皆以取足元額，而略爲增減。其萬曆中江陵操切，尤爲一切之法，愈不足據也。
言三代以下之弊政，類曰强豪兼并，賃民以耕而役之，國取十一而强豪取十五，爲農民之苦。乃不知賦斂無恒，墨吏猾胥，姦侵無已，夫家之征，并入田畝，村野愚愞之民，以有田爲禍，以得有强豪兼并者爲苟免逃亡、起死迴生之計。唯强豪者乃能與墨吏猾胥相浮沈，以應無藝之征。則使奪豪右之田以畀貧愞，且寧死而不肯受。嚮令賦有成法而不任其輕重，孤兒獨老可循式以輸官，則不待奪有餘授不足，而人以有田爲利，强豪其能横奪之乎！賦役名數不簡，公費驛遞不復，夫家無征，一切責之田畝，田不盡歸之强豪不止，而天下之亂且不知所極矣。
唐制：郡縣有赤、畿、望、雄、緊、上、中、下八等，以爲官秩之崇卑，出身之優劣，升遷之上下。事之繁簡，任之輕重，人才之進退，因以分焉，誠善法也。今官制於府州縣注以繁簡，猶之可爾。注以頑淳，已非奬厲風俗、責成教養之道。況注以饒瘠，則是羡之以貪而悼其廉也。筮仕之初，已有饒瘠在其胸中，欲士之有廉恥，民之有生理，得乎！
税糧分派，令民徵納多寡有截然之數，則愚民易知而姦詭無所容。立法者在上一切爲苟簡，而使下分析之爲繁難，此甚無謂也。如漕運以四百萬石爲準，派於直省各若干萬。乃額糧之多寡，初不整齊，而部授數於司，司分派於州縣，取必於部授之總數，以碎細洒分之，遂於斗、升之下，立合、勺、抄、撮、圭、粒、粟等虚立之名。因而輕齎、耗脚、水利、過湖、兩尖及楞木、松板，亦就零星派數而洒加之。姦僞相乘，善算者莫之能詰，而況愚氓乎！夫名，因實而生者也。勺、抄以下，無此量器，何從而爲之名？十粒爲圭，千粒爲抄，誰爲歷數？粒下有粟，豈剖碎稻麥爲十粟耶？凡此，皆可資一笑。乃徒以爚亂人之耳目，而施之以利析秋毫之教，非小失也。且如北運以廣儲偫，亦豈必四百萬之整齊而無餘欠哉！則何如通計可漕地面夏税秋糧共若干，因坐派民米一石，運米幾斗幾升，至於升而止。即或於四百萬石之數有餘有欠，亦何不可！官倉所入，不妨歲有畸零。農民所輸，自可截然畫一。若民田畝之有畸零，自以三從五，七從十，一二消除，皆至升而止，則一切脚耗之類，皆可簡明計之矣。如折色輸銀者，亦但可至釐而止，其下有毫、絲、忽、杪、微、塵、纖、埃，猥誕亡實名目，盡屬可汰。蓋部司憚煩，不先爲分析，而約略授以總數，乃使郡邑縷分，而至於汎濫以成乎纖詭耳。至丈量地畝，古人至畝而止，不成畝者勿計也。今即不能，亦可至一畝十分而止，如釐、毫、絲、忽之名，奚從而生？使於畝分之外，算有餘贏，蠲以與民，亦不至於病國，王者亦何愛此錙銖，而顯受盡地力之惡哉！凡諸瑣細不經之名數，前代未有，始於宋、元之閒舞文小生，竊律曆家之餘瀋以殃民。禍雖小而實大，安得一滌除之，以快天下之心目也耶！
光禄寺歲費二十四萬，郊廟、社稷、羣小祀、慶成、長至、元旦、萬壽、番使宴賜皆取給於内，乾清、坤寧二宫常膳，上奉慈養，旁及東宫與未就封之皇子皇女，下給六宫六尚，以至宫婢奄寺之食料，莫不仰資。一日之費僅六百六十兩有奇，其儉蔑以加矣。蓋米麵出於正供，酒醋、醢菹、禽魚、蔬果具於各署，鹽茶蠟棗俱有實收本色，不盡以煩太倉，其措置亦密矣。乃抑未免有唐、魏之風焉。故逮成化時，虚祖宗積貯之帑藏以供御用而後，又可知已。至正德移太倉銀一百一萬有奇爲金花，以供遊幸犒賜之用，凡四倍於歲供，而國遂虚。嘉靖初，新都總己，於遺詔未能復歸太倉，以待新主之善政，因循一年，遂轉爲醮壇之費。醮壇罷而御用承之，相沿以至於匱乏，則二十四萬二千餘兩之制，空有其名而費不貲矣。然後知周禮“唯王及后不會”之用意精也。王后之好賜，雖不會而取給於職幣。職幣之入，多寡隨時，儉可以畜而奢有所止，中主之志欲亦得矣。蕭何有言，“使後世無以加”，誠遠慮也。子孫處承平之後，不能深喻艱難，束之則愈縱，勢所必至，何似豫達其情以爲之節宣哉！
黄册之法，始於開尚書濟一言而定一代之規。乃行之既久，十甲司册者習爲姦私，以成影射飛漏之弊。然法雖詭而人存，脱漏墮射，猶有所稽覈，迨册書廢而愈亂矣。一縣數萬户，册籍輪掌，而總寄之一縣吏，又非大猾不任此，安能持之數十年乎！若通黄册之法而善用之，無如不專任十甲，而當十年大造之際，於十甲内遞輪一甲管十年之籍，新舊交相對驗，各存舊册以相稽考。且縣之有丞簿，非漫設也，唐、宋有司户之官，正爲此設。無如專委於簿，以統糾其鬻賣别户收除之實，每一官交代，則舉任内有無推收，具册呈縣。其縣每歲實徵之册，必從簿發，而令當年里長與册書對驗，無有差譌而後開徵。此最爲民事利病之尤者，必不可以苟且取便者也。
立法之始，無取太寬。常留有餘之德意於法外以使有可寬，故大貉小貉之弊必至於大桀小桀。唯通國計之常變，而處於有餘之地，乃寬之於課程，則民不狎爲易供而其後受束溼之苦，斯以樂生有道矣。今百姓之困敝，殆無孑遺，皆自守令之考成爲始禍之本。聞嘉、隆閒且以歲課滿八分以上者，大計膺貪酷之黜。上雖未爲之法，而下自體德意以行之，故民力裕而民心固，雖土木之變，鄧茂七、黄蕭養、劉、趙、鄢、藍諸寇之竊發，弗能摇也。以税糧完欠爲有司之殿最，法始於江陵，一決其藩而不可復收矣。申、王二相，反江陵而過爲縱弛，乃以資言利者之口實。温體仁全師江陵之術而加甚焉，有户書李待問者爲之羽翼，乃令知推行取，府縣印官給由，皆行户部，比較任内完欠，遂使牧民者唯鞭笞赤子爲務，而究之逋負山積，激成大變，所謂“則何益矣”者，信矣。故户部考成之陋制不革，而欲民之免於深熱，必不可得也。
軍衞之制，行之百餘年而大壞。成、弘閒軍尚可用，衞弁亦尚自力於武事，正、嘉而後，不可復理，勢所必然也。唐變府兵爲彍騎，而特重邊帥之寄，故雖有漁陽之禍而終得朔方之益，揖吐蕃、回紇而進之而終詘於中國之强。宋與本朝仍舊相沿，憚爲改飭。宋之禁軍、廂軍與衞軍略同。禁軍，團營也，廂軍，衞所也，皆散武備於腹裏也。夫唯軍衞聚屯於邊，其身家託焉，而又沐浴於剛勁之氣，則莫之勸懲而自練習於武勇。若散屯於腹裏，使其黠者游文墨歌舞之中，其陋者齷齪於雞豚園池之利，心厭甲胄，而神氣俱爲之疲苶，欲其不化而爲驚麏縮蝟，不可得已。且兵聚則勇，散則怯，故東漢自平亂以後，置屯黎陽，所以聚之於勇武之鄉也。天下皆有兵。而天下無兵矣。腹裏之所防者，盜賊耳。其始發也，良有司率機快健捕制之而有餘；藉令其嘯聚漸衆，移邊兵而討之，亦易爾，烏庸是郡郡而置軍乎！洪、永閒分列衞所，頗以遷就功臣而處之善地，遂以壞一代之軍政。即以屯田言之，使屯於腹裏而耕民所可墾之田，何若屯於邊而墾民所不耕之土乎！制腹裏之盜賊，以民兵而已足。畜厚威於邊，不特夷狄莫之敢窺，腹裏之姦宄，亦隱然有所畏讋而不敢逞。南循海澨，接南寧、太平，遶黔、滇、建昌、黎、岷，遵九邊盡於登、萊，皆用武之區。中閒要害如徐州、虔南、偏沅、鄖、夔、潼關，亦可扼險而收土著丁健之用。沿海則水師訓習之地也。環繞以固中區，爲詩禮耕桑之域。運天下於掌，而處九州如一室，莫便於此，勿爲襲趙宋褊忌之計，以自翦羽翼而成禽也。
武舉之制，至烏程、武陵秉國之後而敗壞極矣。顧其始亦未爲得也。文章吏治，有循序漸進之道焉，養之以從容，而慎重之以奬其廉恥，固一道也。若武夫，則用其朝氣而不用其暮氣者也。以次而舉之，果有能者，必不耐其迂遲；其能耐者，必其大不堪者也。勿爲之科，而於大閲之日募草澤之有智略勇敢者，督撫試而特舉之，部覈之而授之以試職，即使之從大帥軍中以待命於邊，或爲突騎，或爲隊哨之長，或分城堡之守，或效幄幕之用，實委之以戰守之事。其失也，不過亡一人。其得也，遂可以拔非常之士，而黠愞者不敢以身嘗試。則歲一舉之而已足，何事於科場之瑣瑣，決取舍於數矢之中否，數行之通塞哉！
言治術者，有名美而實大不然，則鄉團保甲是已。其説摹倣周禮，而所師者管仲軌里連鄉之制爾。自周以前，列國各自立軍，大國三軍，次國二軍，小國一軍。一國之隘，無從别得勇武之士而用之，則就農民而盡用其丁壯，亦如今土司之派其狼玀以爲兵，蓋以防鄰國之兼并，而或因以兼并鄰國。其事本不道，而毒民深矣。封建既廢，天下安堵，農工商賈各從其業，而可免於荷戈致死之苦，此天地窮則變而可久者也，奈何更欲爭鬭其民哉！朱子自謂守郡日時有土寇，故欲訓練保甲，後熟思此土之民已競武勇，奈何復導之以强，因而已之。大儒體國靖民之遠圖，不泥於古固如此，未嘗挾一寓兵於農之成説，以學術殺天下，如王介甫之鰓鰓於保甲也。盜賊初非敵國也，以政安之，以法治之。天子建吏，不能爲民弭盜，而使民之以生死爭一旦之利乎！團保之立，若不實覈之以武備，則徒爲兒戲而祇以擾民。若使器械必精，期會必壹，技擊必試，立之以長而糾之，小則黠豪以牟侵貧弱，大則教之以亂，而鄧茂七之禍不旋踵而發。唯劉念臺先生尹京時所行條規，以申六條飭冠昏喪祭之禮，而譏察游惰非違者，不責之以武備，庶爲可行，蓋亦王政之枝葉也。
自鹽政邊儲之壞，議者爭言開中輸粟舊法之善，而不知其非。既違事之宜，又拂人之情，故葉淇得以利動一時而盡廢邊屯，誠有以召之也。法之最顛倒者，農所可取者粟，而條鞭使輸金錢；商所可征者金錢，而屯鹽使之輸粟。邊可屯，官不能屯，而委之素不安於農之商；粟可博金錢，官不移豐以就歉，而責農之易金錢以償官。其不交困也，得乎！取之必於其所有，使之必於其所長，一人效一人之能，一物抵一事之費，周官之善，盡於此耳。
人各效其所能，物各取其所有，事各資於所備，聖人復起，不能易此理也。且如周制，兵車之賦出於商賈，蓋車乘、馬牛，本商之所取利，而皮革、金鐵、絲麻、竹木、翎毛、布絮之類，皆賈之所操，是軍器皮作火器各局之費，應責之於商賈也無疑。如曰税重則物價貴，還以病民，乃人之藉於市買者皆自度有餘，而非資生所必藉，非若粟之一日不得而即死者也。且在周之世，天子未嘗全有九州之壤，若列國封域，尤爲褊小，所需之産，什不得一，則但責之商賈爾。今四海一家，官山府海，何産不豐！凡諸軍國所需，取鐵於冶，取皮於原，取竹木於林，取絲於桑土，取麻絮於園，或就民而税，或官自畜植，又不必盡責之於商賈。乃國計盡弛，悉授之末業之黠民，而徒督責之於田畝之征，不給則令死於桁楊，死於逃竄，不亦憯乎！農所輸者止以養君子，飽士馬，保患乎不足！而一切取辦，則何望其能支！漢人鹽鐵之論，言之似理而實不然，漢之所以舒農民而培國本者，非後世之所能及。王介甫狹小漢制，而以青苗、免役、保馬諸法重困農氓，其利害亦曙然。洪武椶園、漆園之設，可推爲萬世法，後人且視爲迂瑣。民之方蘇，其俟之何日耶！
行鹽之有地界，商人之姦利，而有國者聽之。同此天下之人，食此天下之鹽，何畛域乎！通行，則商人不得持有無以增一時騰涌之價。若地分，則舟車之浩繁，自然不行，其可行者自然各有所底止。唯偶然一方缺乏，則他方濟之，究竟商人可以通融得利而無所大損，但不能操低昂以抑勒細民而已。無地界，則鹽價恒平，商之利亦有恒，而狡者愿者不至貲獲之懸絶。且如河東鹽池，因晴雨而盈詘。其詘也，則食河東鹽之地界，其淡食者多矣；其盈也，又不能通貿之他方，而或視爲贅餘，置之不足收，此兩病也。又如廣東海南之鹽，行贛、吉、衡、永、郴、寳，有上瀧、過陡、過山之遲阻。當議法時，唯以佐廣西之經用，而不知天下一家，隨在可以挪給，豈必在粤輸粤而割裂以爲之限乎！利便一聽之民，而上但取其固然之利於所出之地，何至殉商人之姦以困編甿，而召私鹽挾仗行凶之禍！誠欲惠商，支放以時而無坐待寄引之苦，則已足矣。
國以馬爲强弱。秦之强也肇於非子，而趙唯騎射乃能以一國抗初張之匈奴，漢、唐之所以能張者，皆唯畜牧之盛也。五代方域小而年促，僅作旦夕之計，而宋承之，舉漢、唐之故苑置之於蔓草田疇之中，而强賦之民爲保馬，其視金、元，如鼠之遇狸，誠不敵也。昭代乘胡元之披靡，驅之無角逐之勞；其與張、陳爭成敗者，皆舟師步卒格鬭於吳、楚，用馬之力少，而馬亦僅矣。然猶廣置牧苑，爲邊防計，使循而不弛，不百年而蕃庶可待。乃不知誰爲之策，俵養於江北、山東、河南、北直民閒，使民牧而責其駒。其爲民患也，則始領種馬之日，愚民稍以爲利，既而子孫怠於牧畜，則或家無三尺之駒而歲供孳生之馬。垂至百年以外，刷馬、印馬之繁，折價之苦，計户坐徵，加賦外之賦，而民敝極矣。其爲國患也，民貧而詭，則以駑羸之馬應官，既不堪用，莫能整飭。而苟且之臣，又謂承平無用此贅物，不如折價貯於冏寺爲國儲。其邊鎮需馬，則上疏奏討，發冏帑以聽其自買。債帥十不買一，而徒充囊槖，於是中國幾無馬，而或資茶以貿於西番，仰鼻息於裔夷。抑且水草失性，動至仆斃，徒爲猾駔、墨吏之中飽。邊警以來，人持短兵以當萬騎之衝突，責之以不敗，必不可得已。夫自寧夏而南，至於岷、黎、建昌，又南而滇、洱，皆宜馬之地也；黄河退灘自同、華而東，至於淮、泗，皆可牧之場也。捨彌望之荒壤，捐數千頃之閒田，調坐食之宂卒，募游食之餘夫，通天下而計之，爲費幾何？行之一二十年，而入番之茶可使以金代馬，中國之孳息，自較夷狄而尤盛。固可蠲江北、中原之馬價以甦民，而民益甦矣。謀國者不以家視國，國之蠧也。八口之家，牛、豕、鷄、鶩不仰於市，慵夫惰婦一切藉粒粟以易之，其餒可待。舍其生聚，聽産乘之空虚，敺偃蹇之卒以當踐蹂，而國以淪胥，良可爲痛哭也。保馬爲禍階，俵馬繼之，賠折積怨，冏金盡而國隨，亦必然之勢已。
“學而時習之，不亦説乎！有朋自遠方來，不亦樂乎！人不知而不愠，不亦君子乎！”人性之善徵矣。故以言徵性善者，必及乎此而後得之。誠及乎此，則若火之始然，泉之始達，道義之門啓而常存。若乍見孺子入井而怵惕惻隱，乃梏亡之餘僅見于情耳，其存不常，其門不啓，或用不逮乎體，或體隨用而流，乃孟子之權辭，非所以徵性善也。
知、仁、勇，人得之厚而用之也至。然禽獸亦與有之矣，禽獸之與有之者，天之道也。好學近乎知，力行近乎仁，知恥近乎勇，人之獨而禽獸不得與，人之道也。故知斯三者，則所以修身、治人、治天下國家以此矣。近者，天人之詞也，易之所謂繼也。修身、治人、治天下國家以此，雖聖人惡得而不用此哉！
天不聽物之自然，是故絪緼而化生。乾坤之體立，首出以屯。雷雨之動滿盈，然後無爲而成。若物動而己隨，則歸妹矣。歸妹，人道之窮也。雖通險阻之故，而必動以濟之，然後使物莫不順帝之則。若明于險阻之必有，而中虚以無心照之，則行不窮而道窮矣。莊生齊物論，所憑者照也，火水之所以未濟也。未濟以明測險，人道之窮也。
時習而説，朋來而樂，動也。人不知而不愠，静也，動之静也。嗒然若喪其耦，静也，廢然之静也。天地自生而吾無所不生，動不能生陽，静不能生陰，委其身心，如山林之畏隹，大木之穴竅，而心死矣。人莫悲于心死，莊生其自道矣乎！
莊周曰：“至人之息以踵。”衆人之言動喜怒，一從膺吻而出，故縱耳目之欲而鼓動其血氣，引其息于踵，不亦愈乎！雖然，其多廢也，浚恒之凶也。五官百骸，心腎頂踵，雷雨之動滿盈，積大明以終始。天下之大用奚獨踵邪！
力其心不使循乎熟，引而之于無據之地，以得其空微，則必有慧以報之。釋氏之言悟止此矣，覈其實功，老氏之所謂專氣也。報之慧而無餘功，易也。爲之難者不然，存于中歷至賾而不舍，温故而知新，死而後已，雖有慧，吾得而獲諸！
舜之飯糗茹艸，若將終身。乃爲天子，被袗衣，鼓琴，二女果，若固有之，以處生死視此爾。終日乾乾夕惕若，故無不可用也。先立其大者以盡人道，則如天之無不覆，地之無不載，近取諸身，飲食居處，富貴貧賤，兼容並包而無疑也。非此而欲忘之，卑者不可期月守，高者且絶人理而芻狗天下，愈入于僻矣。
“立人之道，曰仁與義”，在人之天道也。“由仁義行”，以人道率天道也。“行仁義”則待天機之動而後行，非能盡夫人之所以異于禽獸者矣。天道不遺于禽獸，而人道則爲人之獨，由仁義行，大舜存人道聖學也，自然云乎哉！
甘食悦色，天地之化機也。老子所謂猶槖籥動而愈出者也，所謂天地以萬物爲芻狗者也。非天地之以此芻狗萬物，萬物自效其芻狗爾。有氣而後有幾，氣有變合而攻取生焉，此在氣之後也明甚。告子以爲性，不亦愚乎！
能不以慕少艾妻子、仕熱中之慕慕其親乎，能不以羊烏之孝、蠭螘之忠事其君父乎，而後人道顯矣。順用其自然，未見其異于禽獸也。有仁，故親親。有義，故敬長。秩敍森然，經綸不昧，引之而達，推行而恒，返諸心而夔夔齊栗，質諸鬼神而無貳爾心，孟子之所謂良知、良能則如此也。
顔子好學，知者不逮也。伊尹知恥，勇者不逮也。志伊尹之志，學顔子之學，善用其天德矣。
節者，中之顯者也。喜怒哀樂之未發而未有節者存，則發而中者誰之節乎？豈天下之有節乎？是從其白于外之説矣。故周子曰“中也者和也”，張子曰“大和所謂道”，卓矣。雖喜怒哀樂之未發，而參前倚衡莫非節也。充氣以從志，凝志以居德，庶幾遇之，闃寂空䆗者失之遠矣。迫發而始慎之，必有不審不及之憂。
意虚則受邪。忽然與物感通，物投于未始有之中，斯受之矣。誠其意者，意實則邪無所容也。意受誠于心知，意皆心知之素而無孤行之意，故曰無意。慎獨者，君子加謹之功，善後以保其誠爾。後之學者，于心知無功，始專恃慎獨爲至要，遏之而不勝遏，危矣。即遏之已密，但還其虚，虚又受邪之壑，前者撲而後者熹矣。泰州之徒無能期月守者，不亦宜乎！
“欲修其身者先正其心”，聖學提綱之要也。“勿求于心”，告子迷惑之本也。不求之心，但求之意，後世學者之通病。蓋釋氏之説暗中之，以七識爲生死妄本。七識者，心也。此本一廢，則無君無父，皆所不忌。嗚呼！舍心不講，以誠意而爲玉鑰匙，危矣哉！
事人，誠而已矣。“正己而無求于人”，誠也。誠斯上交不諂，下交不瀆。故子路問事鬼神，而夫子以事人告之。盡其敬愛，不妄冀求，必無非鬼而祭之諂，再三不告之瀆。無他，不以利害交鬼神而已。
佛、老之初，皆立體而廢用。用既廢，則體亦無實。故其既也，體不立而一因乎用，莊生所謂“寓諸庸”，釋氏所謂“行起解滅”，是也。君子不廢用以立體，則致曲有誠。誠立而用自行。逮其用也，左右逢原而皆其真體。故知先行後之説，非所敢信也。説命曰：“非知之艱，惟行之難。”次第井然矣。
言無我者，亦于我而言無我爾。如非有我，更孰從而無我乎！于我而言無我，其爲淫遁之辭可知。大抵非能無我，特欲釋性流情，恣輕安以出入爾。否則惰歸之氣，老未至而耄及之者也。公者，命也，理也，成之性也。我者，大公之理所凝也。吾爲之子，故事父。父子且然，況其他乎！故曰“萬物皆備于我”。有我之非私，審矣。迭爲賓主，亦饗舜，堯之無我也。春秋書歸鄆、讙、龜陰之田，自序其績，孔子之無我也。無我者，爲功名勢位而言也，聖人處物之大用也。于居德之體而言無我，則義不立而道迷。
佛、老之言，能動芻蕘而警之。然芻蕘可詢而佛、老不可詢，何也？“人之患，在好爲人師”，但好爲師，則無父無君，皆可不恤。芻蕘，無爲師之心也，以芻蕘視佛、老而奪其爲師之説，可也；片辭有採于其爲師之説，隱惡而揚善，不可也。隱惡揚善，則但得其爲師之邪，而不知用其芻蕘也。
氣者，理之依也。氣盛則理達。天積其健盛之氣，故秩敍條理，精密變化而日新。故天子之齊，日膳大牢，以充氣而達誠也。天地之産，皆精微茂美之氣所成。人取精以養生，莫非天也。氣之所自盛，誠之所自凝，理之所自給，推其所自來，皆天地精微茂美之化，其醖釀變化，初不喪其至善之用。釋氏斥之爲鼓粥飯氣，道家斥之爲後天之陰，悍而愚矣！
堯、舜、禹、湯、文、武、周、孔相師而道不同，無忌憚之小人不相師而所行若合符節。道理一而分殊。不學不慮，因意欲而行，則下流同歸也。謂東海西海此心此理之同者，吾知其所同矣。
“道遠人則不仁”，夫孰能遠人以爲道哉！楊、墨、佛、老皆言人也，誕而之于言天，亦言人也，特不仁而已矣。人者，生也。生者，有也。有者，誠也。禮明而樂備，教修而性顯，徹乎費隱而無不貫洽之謂仁。竊其未有之幾，舍會通之典禮，以邀變合往來之幾，斯之謂遠人已耳！
不識，無迹之可循，不能爲之名也。不知，不豫測其變也。知能日新，則前未有名者，禮緣義起。俟命不貳，則變不可知者，冥升不息。以斯而順帝之則，乃無不順也。識所不逮，義自喻焉，況其識乎！知所不豫，行且通焉，況其知乎！此文王之德之純也，非謂絀識泯知而後帝則可順也。
誠于爲，則天下之亹亹者皆能生吾之心。物，無非天象也。變，無非天化也。凶吉、得失、亨利、悔吝，無非天教也。或導之以順，或成之以逆，無不受天之詔。故曰“帝謂文王，無然畔援，無然歆羡”，誠于爲而已矣。
天不言，物不言，其相授受，以法象相示而已。形聲者，物之法象也。聖人體天以爲化，故欲無言。言者，人之大用也，紹天有力而異乎物者也。子貢求盡人道，故曰“子如不言，則小子何述焉”。豎指摇拂，目擊道存者，吾不知之矣。
但爲魂，則必變矣。魂日游而日有所變，乃欲拘其魂而使勿變，魏伯陽、張平叔之鄙也，其可得乎！魂之游變，非特死也，死者游之終爾。故鬼神之事，吾之與之也多矣，災祥、險易、善惡、通否日生于天地之閒者，我恒與之矣。唯居大位、志至道者，爲尤盛焉。
學之言覺也，以先覺覺後覺，故莘野以畎畝樂堯、舜君民之道；學之言效也，以後人師前人，故傅巖以𥡴古陳恭默思道之君。覺伊尹之所覺，是爲尊德性；學傅說之所學，是爲道問學。自周以前，言學者莫先於伊、傅二聖，君子觀其會通焉。
「沈潛剛克，高明柔克」，箕範言學，開孔門「賢知過之，愚柔不及」之先也；「敬勝怠吉，義勝欲從」，丹書陳道，括周易「敬以直內，義以方外」之全也。剛柔克而性不畸，敬義立而德不孤。自孔、孟以前，言學者莫粹於丹、範二謨，君子體諸旦明焉。
同一爲仁也，而有好仁惡不仁之分。好仁者以順入，見善如不及焉；惡不仁者以逆入，見不善如探湯焉。顏、閔氏好仁，曾氏惡不仁；一由高明入中行，一由篤實入高明。儒行言「自立」、言「特立」、言「特立獨行」者三，言「溫良」、「敬愼」、「寬裕」、「孫接」、「禮節」者各一，故入德則殊而成功則一也。曾晳不禁曾參之狷，曾參不師曾晳之狂，斯聖道之所以龐。
攻他人之異端，不如攻一身之異端。氣禀物欲，皆爲性分所本無。去本無以還其固有，損之又損以至於無。始而以道德戰紛華，旣而以中行繩過、不及，內禦日强，外侮日退，則人我一矣，則自身之異端盡矣。舍己而芸人，夫我則不暇。禮不云乎：「王中心無爲也，以守至正。」
先天無極之說，君子所不道也，周子通書未嘗及，程子未嘗言，而忽有圖傳世，皆參同契坎離交搆之𧰼。禮運曰：「本於爲陰陽，其降曰命。」「人者，天地之德，陰陽之會，五行之秀氣也。」「政必本於天，殽以降命。」三代之言天人也如此，豈等於「無極之眞，二五之精，妙合而凝」也乎！
孔子閒居一篇，深明禮樂之原，與易繫、中庸相表裏，中人以下不得聞也。無聲之樂，無體之禮，無服之喪，極其所至，無至無不至。正明目而視之不可得而見，傾耳而聽之不可得而聞，志氣塞乎天地，此之謂五至、三無。由是發皆中節，溥博淵泉而時出之，猶天時風雨霜露無非敎，地載形氣風霆流行無非敎焉。其在我者，惟淸明在躬，志氣如神而已。時行物生，天何言哉！此聖人無言之言也。非子夏下學上達，其孰與聞於斯！與其譚無極譚先天也，曷洗心於斯！
古人言學，惟對勘於君子小人，未有勘及禽獸者。惟孟子始言人禽幾希之界，又於雞鳴善利分舜、跖之界。始知一念之中，有屢舜而屢跖者，有俄人而俄禽者；一日之中，有人多而禽少者，有跖多而舜少者；日在歧途兩界之中。去禽而人，由常人而善人，而賢人，而聖人，而人道始盡。烏乎，嚴矣哉！
古人言學，惟自勘於旦晝，未有勘及夢寐者。惟孟子始言夜氣平旦之養，好惡與人幾希。始知夢寐者旦晝之影，夢寐無可用力，用力在旦晝，而功效則必於淸夜時驗之。故曰：「晝觀諸妻子，夜卜諸夢寐。」夢覺一則晝夜一，晝夜一而生死一矣。烏乎，密矣哉！
世有兩不朽之說：一則曰儒以名敎爲宗，令聞廣譽，美於文繡；千駟之景，不如首陽之薇，故疾沒世無稱焉。豈知三皇之事，若有若無；五帝之事，若存若滅；三王之事，若明若昧；時愈古則傳愈少，其與天地不朽者果何物乎？又有子孫薪傳爲不朽之說，宗廟享保，氣降馨香；虛墓知哀，魂魄旁皇。豈知延陵有言「骨肉歸於土，魂氣則無不之」乎？
以鬼神爲二氣之良能者，意以爲無鬼也。豈知洋洋在上在左右，使天下齊明承祀，「相在爾室，尙不愧於屋漏」，卽後儒「天知、地知、人知、我知」之所本，謂天神知、地祇知也。商人尙鬼神，「乃祖乃父丕乃吿我高后，崇降不祥。』」臯謨、洪範之言天，無非以命討、刑威、禍福、錫咎皆出上帝之祐怒。聖人敬鬼神而遠之，非闢鬼神而無之也。如曰「太虛聚爲氣，氣散爲太虛，賢愚同盡」，則何謂「原始反終故知死生之說」乎？何謂「精氣游魂知鬼神之情狀」乎？何必朝聞而夕死？何謂「與鬼神合其吉凶」？何謂「帝謂文王」，「文王陟降，在帝左右」乎？鬼神之說，其有益於人心，陰輔王敎者甚大，王法顯誅所不及者，惟陰敎足以懾之。宋儒矯枉過正，而不知與六經相違。詩曰：「敬天之怒，無敢戲豫；敬天之渝，無敢馳驅。昊天曰明，及爾出；昊天曰旦，及爾游衍。」
豪傑而不聖賢者有之，未有聖賢而不豪傑者也。賈生得王佐之用，董生得王佐之體，合之則漢世顏、伊之儔，不善學之則爲揚雄、王通之比。
伊川其聖中之伯夷乎！得其淸，並得其隘；康節其聖中之柳下乎！得其和，並得其不恭。使伯夷而用世，其才未必如伊尹；使柳下而用世，其功不亞於太公。
墨子非樂，異乎先王，然後儒亦未聞以樂化天下；是儒卽不非樂，而樂同歸於廢矣。墨子明鬼，後儒遂主無鬼；無鬼非聖人宗廟祭祀之敎，徒使小人爲惡無忌憚，則異端之言反長於儒者矣。孟子闢墨，止闢其薄葬、短喪、愛無差等，而未嘗一言及於明鬼、非樂、節用、止攻，夫豈爲反唇角口之孔叢，夫豈同草玄寂寞之揚雄乎？
萬事莫不有本，衆人與聖人皆何所本乎？人之生也，有形神、有魂魄。於魂魄合離聚散，謂之生死；於其生死，謂之人鬼；於其魂魄、靈蠢、壽夭、苦樂、淸濁，謂之升降；於其升降，謂之勸戒。雖然，其聚散、合離、升降、勸戒，以何爲本，以何爲歸乎？曰：以天爲本，以天爲歸。黃帝、堯、舜、文王、箕子、周公、仲尼、傅說，其生也自上天，其死也反上天。其生也敎民，語必稱天，歸其所本，反其所自生，取舍於此。大本本天，大歸歸天，天故爲羣言極。
敏者與魯者共學，敏不獲而魯反獲之；敏者日魯，魯者日敏。豈天人之相易耶？曰：是天人之參也。溺心於邪，久必有鬼憑之；潛心於道，久必有神相之。管子曰：「思之思之，又重思之；思之不通，鬼神將吿之。」非鬼神之力也，精誠之極也。道家之言曰：「千周燦彬彬兮，萬徧將可覩。神明或吿人兮，靈魂忽自悟。」技可進乎道，藝可通乎神；中人可易爲上智，凡夫可以祈天永命；造化自我立焉。「用志不分，乃凝於神」，己之靈爽，天地之靈爽也。「俛焉孳孳，斃而後已」，何微之不入？何堅之不劘？何心光之不發乎？是故人能與造化相通，則可自造自化。詩云：「天之牖民，如壎如篪，如璋如珪，如取如攜。」
聖賢志士，未有不夙興者也。淸明在躬，志氣如神，求道則易悟，爲事則易成。故相士相家相國之道，觀其寢興之蚤晏而決矣。讒鼎之銘曰：「昧爽丕顯，後世猶怠。」康王晏朝，關雎諷焉；宣王晏起，庭燎刺焉；蟲薨同夢，齊風警焉。是以「夙夜匪懈」，大夫之孝也；「夙興夜寐」，士之孝也；「夙夜浚明有家」，大夫之職也；「朝而受業」，士之職也；「鷄初鳴，咸盥漱櫛纚」，人子事親之職也。堯民日出而作，舜徒鷄鳴而起，夜氣於是乎澄焉，平旦之氣於是乎復焉。人生於寅，凡草木滋長，皆於昧爽之際，亦知吾心之機於斯生息，於斯長養乎？旦而憧擾，與長寐同，旦而牿亡，與晝寢同。詩曰：「女曰鷄鳴，士曰昧旦。」
用智如水，水濫則溢；用勇如火，火烈則焚；故知勇有時而困，且有時而自害。求其多而不溢，積而不焚者，其惟君子之德乎！德善積而不苑，其德彌積，其服彌廣，其行彌遠而不困。詩曰：「百爾君子，不知德行。不忮不求，何用不臧！」
克己之謂强，天爵之謂貴，備萬物之謂富，通晝夜知生死之謂壽；反是之謂至困、大辱、甚窮、極夭。故君子者，佚樂而爲君子者也；小人者，憂勞而成小人者也。論是非不論利害，有時或是與利俱；論利害不論是非，有時或非與害俱。詩曰：「彼醉不臧，不醉反恥。」
草木之長，不見其有予而日修，爲善日益也似之；䃺磨之砥，不見其有奪而日薄，爲不善日損也似之。然則君子無損乎？曰：君子損文以益質，小人損質以益名。管子曰：「日益之而不足者，忠也；日損之而不足者，欲也。」詩曰：「他山之石，可以爲錯。」
「及之而後知，履之而後艱」，烏有不行而能知者乎？繙十四經之編，無所觸發，聞師友一言而終身服膺者，今人益於古人也；耳聒義方之灌，若罔聞知，覩一行之善而中心惕然者，身敎親於言敎也。披五岳之圖，以爲知山，不如樵夫之一足；談滄溟之廣，以爲知海，不如估客之一瞥；疏八珍之譜，以爲知味，不如庖丁之一啜。詩曰：「如彼行邁，則靡所臻。」
同言而人信，信在言前；同令而民從，從在令外；懷璧之子，未必能惠，而人競親之者，有惠人之資也；被褐之夫，身儉能施，而人皆疏之者，無濟人之具也。身無道德，雖吐辭爲經，不可以信世；主無道德，雖襲法古制，不足以動民。揚子曰：「聖人之言可能也，言之而使人信，不可能也。」詩曰：「弗躬弗親，庶民弗信。」
交道非人益我，卽我益人。求人益我者，進德之事，子夏之言近之；以我益人者，成德之事，子張之言近之。非能自受天下之益者，不能以益人，故學者當先子夏而後子張。詩曰「載色載笑，匪怒伊敎」，益人之謂也；「他山之石，可以攻玉」，益己之事也。
末世小人多而君子少，人以獨善之難爲也，而不知秉彝之不改也。幸一遇焉，心夷疾瘳。烏有德立而鄰尙孤，道修而人不聞者乎？「逃空谷者，聞人足音跫然而喜矣」；流於海者，行之旬月，見似人者而喜矣；及其期年也，見其所嘗見物於中國者而喜矣；去人滋久，思人滋深。叔世之民，其去聖哲亦久矣，其願見之，日夜無間。故行修於一鄕者鄕必崇，德昭於一國者國必宗，道高於一世者世必景從。詩曰：「風雨如晦，鷄鳴不已。旣見君子，云胡不喜！」
有鳳皇之德，而後其羽可用爲儀，未有燕雀其質，而鸞皇其章者。飄風不可以調宮商，巧婦不可以主中饋，文章之士不可以治國家。將文章之罪歟？文之用，源於道德而委於政事，百官萬民，非此不醜；君臣上下，非此不牖；師弟友朋，守先待後，非此不壽。夫是以內亹其性情而外綱其皇極，縕之也有原，其出之也有倫，其究極之也動天地而感鬼神，文之外無道，文之外無治也；經天緯地之文，由勤學好問之文而入，文之外無學，文之外無敎也。執是以求今日售世譁世之文，文哉，文哉！詩曰：「巧言如簧，顏之厚矣！」
大雅曰：「小心翼翼。」小雅曰：「惴惴小心。」心量之廓然也，而顧小之，何哉？世有自命君子，而物望不孚，德業不進者，無不由於自是而自大。自大則廉而劌物，才而陵物，議論高而拂物，方且是己非人。不知其心易盈者，正由其器小乎！小則偏愎狹隘，而一物不能容，奚其大！誠能自反而心常畏，畏生謙，謙生虛，虛生受，而無一物不可容，奚其小！齊桓葵丘之震矜，叛者九國；考甫三命滋益恭，明德奕世。然則人之自大也，適所以自小與！君子惟不自大，斯能成其大。
作僞之事千萬端，皆從不自反而生乎！作德之事千萬端，皆從自反而起乎！不自反，則終日見人之尤也；誠反己，則終日見己之尤也。終日自反，則放心不收而自收；終日不自反，則心雖强收而愈放。愈內斂則愈無物我，而與天地同其大；愈外騖則愈歧畛域，而與外物同其小。詩曰：「唐棣之華，翩其反而。」子曰：「未之思也，夫何遠之有！」
聖其果生知乎，安行乎？孔何以發憤而忘食？姬何以夜坐而待旦？文何以憂患而作易？孔何以假年而學易乎？聖人之過，聖人知之，賢人不知也；賢人之過，賢人知之，衆人不知也。假年學易，可無大過，小過雖聖人不免焉。衆人之過，過於旣形；聖人之過，過於未形。故惟聖人然後能知過，惟聖然後能改過。「不遠復，無祗悔。」「顏氏之子，其殆庶幾乎！」「其心三月不違仁，其餘則日月至焉。」知過密不密之別也，復道遠不遠之別也。故志士惜年，賢人惜日，聖人惜時。詩曰：「夙夜基命宥密，於緝熙，單厥心，肆其靖之。」
竹萌能破堅土，不旬日而等身；荷蕖生水中，一晝夜可長數寸；皆以中虛也。故虛空之力，能持天載地。土讓水，水讓火，火讓風，愈虛則力愈大。人之學虛空者如之何？曰：去其中之窒塞而已矣。中無可欲則自虛，無可恃則自虛，虛則自靈矣。詩曰：「瞻彼淇竹猗猗。」「瞻彼淇竹如簀。」大學格竹之法如是，彼格之不悟而生疾者何爲哉？
一陰一陽者天之道，而聖人常扶陽以抑陰；一治一亂者天之道，而聖人必撥亂以反正；何其與天道相左哉？天左旋，日月五星右轉，一經一緯而成文，故人之目右明，手右强，人之髮與蛛之網、螺之紋、瓜之蔓，無不右旋而成章，惟不順天，乃所以爲大順也。物之涼者，火之使熱，去火卽復涼；物之熱者，冰之使涼，去冰不可復熱；自然常勝者陰乎！故道心非操不存，人心不引自熾。政敎之治亂，賢奸之進退亦然。詩曰：「天之方懠」，「天之方虐」。彼以縱任爲順天者，隨其懠而助其虐也，奚參贊裁成之有？
常人畏學道，畏其與形逆也。逆身之偸而使重，逆目之冶而使闇，逆口之蕩而使默，逆肝腎之橫佚而使平，逆心之機械而使樸，無事不與形逆，矯之，强之，拂之，閼之，其不終敗者幾希矣。語有之：「懲忿如摧山，窒欲如塡壑。」烏有終日摧山塡壑而可長久者乎？君子之學，不主逆而主復。復目於心，不期闇而自不冶矣；復口於心，不期默而自不欺矣；復肝腎於心，不期懲窒而自節矣；復形於心，不期重而自重矣；復外馳之心於內，不期誠而自不僞矣。「帝謂文王，無然畔援，無然歆羨，誕先登於岸。」先登於岸者，先立其大之謂也。「小心翼翼，昭事上帝」，有以立於歆羨畔援之先，夫是故口、耳、百體無不順正以從其令，夫何逆之有？詩曰：「不識不知，順帝之則。」
易言懲忿、窒欲，忿亦欲也。忿起於好勝，故好勇、好鬭與貨、色同病，好卽欲也。凡不學之人，患莫甚貨、色；學道之人，患莫甚好名；而皆起於我見。世儒多謂孟子言寡欲，不言無欲，力排宋儒無欲之說爲出於二氏。不知孔子言無我，非無欲之極乎？「不忮不求，何用不臧」，寡欲之謂也；「無然畔援，無然歆羨，誕先登於岸」，無欲之謂也。彼以寡欲爲足，無欲爲非者，何足以臧乎？
「詩三百，一言以蔽之，曰：思無邪。」曷可以能令思無邪？說之者曰：「發乎情，止乎禮義。」烏乎！情與禮義，果一而二，二而一耶？何以能發能收，自制其樞耶？吾讀國風始二南終豳，而知聖人治情之政焉；讀大、小雅文王、周公之詩，而知聖人反情于性之學焉；讀大、小雅文王、周公之詩，而知聖人盡性至命之學焉。烏乎！盡性至命之學，不可以語中人明矣；反情復性之學，不可語中人以下又明矣。是以天祖之頌，止以格鬼神，詔元后，不用之公卿諸侯焉；大、小雅樂章，用於兩君相見之燕享，不用之士庶人焉。其通用於鄕黨邦國而化天下者，惟二南、豳風，而無算樂肄業及於國風。然則發情止禮義者，惟士庶人是治，非王侯大人性命本原之學明矣。洛邑明堂旣成，周公會千有七百國諸侯進見於淸廟，然後與升歌而絃文、武，諸侯莫不玉色金聲，汲然淵其志，和其情，愀然若復見文、武之身焉。性與天道，貫幽明禮樂於一原，此豈可求之鄕黨士庶人哉？古之學者，「歌詩三百，弦詩三百，舞詩三百」，未有離禮樂以爲詩者。禮樂而崩喪矣，誦其詞，通其詁訓，論其世，逆其志，果遂能反情復性，同功於古之詩敎乎？善哉，管子之言學也！曰：「止怒莫若詩，去憂莫若樂，節樂莫若禮，守禮莫若敬，守敬莫若靜。外敬內靜，能反其性，性將大定。」後世之學詩理性情者，舍是曷以焉！詩曰「蕭蕭馬鳴，悠悠斾旌」，動中有靜也；「風雨蕭蕭，鷄鳴膠膠」，幽闇不忘其敬也。
人知地以上皆天，不知一身內外皆天也。「天聰明自我民聰明，天明威自我民明威。」人之心卽天地之心，誠使物交物引之際，回光反顧，而天命有不赫然方寸者乎？「無曰高高在上，陟降厥士，日監在茲」，故聖人之言敬也，皆敬天也，「昭事上帝」，顧諟明命也。「文王陟降，在帝左右」，「帝謂文王」，「丘之禱久」，臨在上，質在旁，一秩敍，一命討，一爾室屋漏，何在而非天？羑里明夷，匡人、桓魋、南子、王孫賈，何一造次顚沛而非天？故觀天心者於復，「有不善未嘗不知，知之未嘗復行也」；觀人心者於獨，獨知獨覺之地，人所不覩聞，天地之所覩聞也。至隱至微，莫見莫顯。詩曰：「昊天曰明，及爾出王；昊天曰旦，及爾游衍。」
聖人之瞰天下，猶空谷之於萬物也，泬寥之氣滿乎中而鞺鞳之聲應乎外。是故「君子居其室，出其言善，則千里之外應之；出其言不善，則千里之外違之」，居室之於千里，千里之於居室，猶空谷之於萬物也。地本陰竅於山川，口耳人之竅，空谷天地之竅，山澤其小谷與！天地其大谷與！曾子曰：「實之與實，若膠之與漆；虛之與實，若空谷之覩白日。」人之心其白日乎！人知心在身中，不知身在心中也。「萬物皆備於我矣」，是以神動則氣動，氣動則聲動，以神召氣，以母召子，不疾而速，不呼而至。大哉神乎！一念而赫日，一言而雷霆，一舉動而氣滿大宅。詩曰：「命之不易，無遏爾躬。」知天人之不二者，可與言性命矣。
人賴日月之光以生，抑知身自有其光明與生俱生乎？靈光如日，心也；神光如月，目也。光明聚則生，散則死；寤則晝，寐則夜；全則哲，昧則愚。火非此不明，水非此不淸，金非此不瑩，木石非此則不生成。故光明者，人身之元神也。神聚於心而發於目，心照於萬事，目照於萬物。目不能容一塵，而心能容多垢乎？誠能心不受垢如目之不受塵者，於道幾矣。回光反照，則爲獨知獨覺；徹悟心源，萬物備我，則爲大知大覺；自非光明全復，烏能「與天地合德，與日月合明」哉！詩曰：「我心匪鑒，不可以茹。」又曰：「君子萬年，介爾昭明。」
詩頌文王，一則曰「緝熙」，再則曰「緝熙」。熙者，人心本覺之光明乎！「帝謂文王，予懷明德。」書曰：「文，若日月光顯于西土。」夫豈離人人靈覺之本明而別有光明也哉？「天之生斯民也，使先覺覺後覺」，而覺之小、大、恆、暫分焉。大覺如日，明覺如月，獨覺如星，偏覺如燎炬，小覺如燈燭，偶覺如電光，妄覺如燐火。日光，聖也；月，賢也；星，君子也；燎，豪傑也；燈，儒生也；電，常人也；燐，小黠也。星月借日以爲光，燈燎假物以爲光，電燐乍隱乍見，有光如無光，豈知光之本體得於天，人人可以爲日，可以爲月乎？胡爲小之而星、燎、燈、燭也，胡爲暫之而電光、石火、螢火也？緝熙不緝熙而已。詩曰：「日就月將，學有緝熙於光明。」
君子之言孝也，敬而已矣；君子之言敬也，孝而已矣。「一舉足不敢忘父母，一出言不敢忘父母」，雖言行滿天下，而猶有失足、失口、失色於人者乎？「敬親者不敢慢於人，愛親者不敢惡於人」，而猶有怨於家邦、恫於神鬼者乎？「天地之性人爲貴」，人之爲道也，敬天地之性而不敢褻，全天地之性而不敢虧。「事親如事天，事天如事親」，「濟濟漆漆」，「如執玉，如奉盈」，不必言敬言誠言仁，而誠敬仁有不在其中者乎？「至德要道以順天下，民用和睦」，不必言性言命言天道，而性命道德有不全其中者乎？大哉，孝之外無學，孝之外無道也！塞天地，橫四海，亙古今，通聖凡，無有乎或外者也；徹精粗，兼體用，合內外，無有乎弗貫者也。詩曰：「夙興夜寐，無忝爾所生。」
孝子亦天其親而已，天何嘗有不是之風雷哉？人不敢怨天而敢怨親，是人其親而未嘗天其親也；未天其親，由未嘗以道求其身也。誠以道求其身，則但見身有不盡之子職，何暇見親之聖善不聖善哉！彼責善者，皆不自責其不善也；傷愛者，皆不自傷其不愛也。孤臣孽子，終日在尤咎之中，則無不可進之道誼，無不可宅之境遇，無不可格之骨肉。不能使妻子生敬，而能父母兄弟無間言者，無有也；不能見信於父母兄弟，而能見信於國人，無怨恫于家邦者，無有也。「有子七人，莫慰母心。」「惟順于父母，可以解憂。」「不順乎親，不可以爲子」；不得于天，不可以爲人；暑雨祁寒，疇咨疇怨！夫是之謂天其親也。詩曰：「敬天之怒，無敢戲豫；敬天之渝，無敢馳驅。」
「雝雝在宮，肅肅在廟，不顯亦臨，無射亦保」，敬以直內之學也；「肆戎疾不殄，烈假不瑕，不聞亦式，不諫亦入」，義以方外之學也；「肆成人有德，小子有造，古之人無斁，譽髦斯士」，成己以成物之學也；而冠之曰「惠于宗公，神罔時怨，神罔時恫，刑于寡妻」何哉？衽席寢奧之地，百官萬民所不及見者，惟鬼神得而知之，惟夫婦得而見之。寡妻可刑，而鬼神無不可格者矣；妻子鬼神格，而百官萬民無不可格者矣。文王之學，造端乎夫婦，其惟關雎乎！及其至也，察乎天地，惠宗公，享神鬼，御家邦之謂乎！子夏讀詩歎曰：「關雎至矣乎！仰則天，俯則地。幽幽冥冥，德之所藏；紛紛沸沸，道之所行。大哉萬物之所繫，羣生之所託命也！」情欲無介乎儀容，燕安不形於動靜，然後足以配天地而奉神靈之統，握萬福之原。詩曰：「不顯亦臨，無射亦保。」吾於關雎見之矣。
中淺外易者，不足以當大事。是故君子之容，惕乎若處四鄰之中，儼乎常有介胄之容，瑟乎其中之莫縫焉，僴乎其外之莫訌焉。「肅肅兔罝」，言其瑟也；「赳赳武夫」，言其僴也。觀大於細，觀變於常，觀謹於忽。冀缺耨而如賓，可以爲大夫矣；日磾養馬而嚴威，可以託孤寄命矣。有大賢，有中賢，有小賢；小賢君役，中賢君弼，大賢君師。可干城者不可爲好仇，可好仇者不可爲腹心。書曰：「文王尙克修和有夏，亦惟有若虢叔，閎夭，散宜生，泰顚，南宮。」文王蔑德，降於國人，謂五臣能以道輔文王，使以其精微之德降於國人，「公侯腹心」之謂也。
船漏水入，內虛也；壺漏水出，外罅也。外欲之接，內欲之萌，皆以戲言戲動爲之端；有一罅之乘焉，鍼芒泄元氣，蟻漏潰江河，而全體不守矣。淇之詩，再言「瑟兮僴兮」，學道之士，必密栗其中而武毅其外，「德盛不狎侮」，始能彌爾性而固道基焉。「不重則不威」，出口入耳，若存若亡，始勤終怠，進銳退速，而德之存焉者寡矣，其能德音孔昭，儀一心結，以底大成乎？淇卒章，始以善謔不虐爲寬綽，則德盛禮恭之流溢也。無蚤歲之嚴密，遽襲暮年之寬綽，不流晉人之曠達者幾希。無身過易，無口過難；無口過易，無心過難。口者介身心之間，故存誠自不妄語始。
登高使人欲望，臨深使人欲窺，處使然也；射使人端，釣使人恭，琴使人和，棋使人競，事使然也；出林不得直趨，行險不得履繩，勢使然也；函矢巫匠，殊欲人之生死，蓄穀蓄帛，分冀歲之饑豐，擇術使然也。故詩書禮樂皆外益之事，而性情心術賴焉，無外之非內也。晉人歧而二之，高者索諸冥冥，蕩者曰「禮豈爲我輩設」，豈知先王所以爲敎乎？左規右矩，前準後繩，而中權衡焉。詩曰：「抑抑威儀，爲德之隅。」
心爲天君，神明出焉。衆人以物爲君，以身爲臣，以心爲使令，故終身役役而不知我之何存。聖人以心爲君，以身爲城，以五官爲臣，故外欲不入謂之關，內欲不出謂之扃，終身泰然而不知物之可營，未有天君不居其所而能基道凝道者也。豪放之心，非道之所凝，凝道者其必基於寧靜乎！泰宇寧只，天光發啓；「虛室生白，吉祥止止。」神不守舍，物乃爲菑；敬除其舍，道將自來。內踰外蠱，亟鍵其戶；忠信甲胄，禮義櫓。詩曰：「瑟兮僴兮，赫兮兮。」
暑極不生暑而生寒，寒極不生寒而生暑。屈之甚者信必烈，伏之久者飛必決。故不如意之事，如意之所伏也；快意之事，忤意之所乘也。衆所福，君子不福，不福其禍中之福也；衆所利，君子不利，不利其害中之利也。消與長聚門，禍與福同根。豈惟世事物理有然哉？學問之道，其得之不難者，失之必易；惟艱難以得之者，斯能兢業以守之。詩曰：「戰戰兢兢，如臨深淵，如履薄冰。」
松棟雲牖，不能樂堯、舜之憂，痌瘝忘富貴也；在陳畏匡，不能憂仲尼之樂，道義勝顚沛也。故聖人之道，不在豪放高遠，而在枯槁寂寞之中。易曰「雲上於天，需，君子以飮食樂」，此惟懷德未施之君子，韞雨爲雲者能之。不然，豈含哺之民，皆東海、北海就養之老；酒荒之士，皆南陽、東山抱膝之吟乎？耕蒼莽之野，釣寂寞之濱，而樂堯、舜之道焉，故可以達，可以窮，可以夷狄患難。故顏回、禹、稷同道。詩曰「泌之洋洋，可以樂飢」，先憂後樂之謂也。
不亂離，不知太平之難；不疾痛，不知無病之福；故君子於安思危，於治憂亂。望華膴，斯享有餘若不足；念凍餒，斯享不足若有餘；故世人處富如貧，君子處貧如富。與人之取，則天下無競人；取人之舍，斯天下無困境；故君子辟豐如辟患，得歉如得福。詩曰：「溫溫恭人，如集於木；惴惴小心，如臨於谷。」
「天下雷行，物與无妄。」迅雷風烈，有一人不肅然者乎，有一念敢妄萌者乎？卽無良之人，有不恐懼修省者乎？誠莫誠於斯，敬莫敬於斯矣。常人之情，動忍於安樂時者十之一，動忍於憂懼時者十之九。人心能常如洊雷震罅之時，何患不與天合一？詩曰：「敬天之怒，無敢戲豫。」
「子所雅言：詩、書、執禮。」「夫子之文章，可得而聞也。」「子罕言利、與命、與仁。」「夫子之言性與天道，不可得而聞也。」仁其性乎？命其天道乎？利其天人之參乎？聖人利、命、仁之敎，不諄諄於詩、書、禮而獨諄諄於易。易其言利、言命、言仁之書乎？「濟川」、「攸往」、「建侯」、「行師」、「取女」、「見大人」，曷爲不言其當行不當行，而屑屑然惟利不利是詔？聖人若曰，天下無不吉之善，無不凶之惡，無不悔且吝之小惡。世疑天人之不合一久矣，惟舉天下是非、臧否、得失一決之於利不利，而後天與人合。故曰：「乾始能以美利利天下，不言所利，大矣哉！」甚哉是非之與利害一也，天道之與人事一也！知是非與利害一，而後可由利仁以幾於安仁；知天道之與人事一，而後可造命立命以成其安命。王道之外無坦途，舉皆荆棘，而不仁者安仁矣；仁義之外無功利，舉皆禍殃，而不知命者安命矣。然則聖人何以罕言易？曰：易者，卜筮之書也，天道之書也。中古以後，地天之通絕矣，天與人日遠矣，人且膜視乎天，且漸不信天敬天，聖人縱欲諄諄以天道詔人，天何言哉？使非空空然叩諸卜筮，受命如響，鬼神來吿，曷以舍其偏是偏非，而信吉凶悔吝易知易從哉？故卜筮者，天人之參也，地天之通也。詩、書、禮皆人道設敎，惟易則以神道設敎。夫神道非專言禍福吉凶而不言是非者乎？詩曰：「奏假無言，時靡有爭。」「是故君子不賞而民勸，不怒而民威於鈇鉞。」
命貧賤夭，而欲其貴富壽，難矣哉！命貴富壽，而欲其貧賤夭，奚難矣！命所不能拘者三，有君子焉，有小人焉。忿山欲壑，立乎巖牆，「下民之孽，匪降自天」，此恃命之小人，非命所拘者乎？誠知足，天不能貧；誠無求，天不能賤；誠外形骸，天不能病；誠身任天下萬世，天不能絕。匪直是也，命當富而一介不取，命當貴而三公不易，命當壽而殺身成仁，舍生取義。匹夫碻然其志，天子不能與之富，上帝不能使之壽，此立命之君子，豈命所拘者乎？人定勝天，旣可轉貴富壽爲貧賤夭，則貧賤夭亦可轉爲貴富壽。詩三百篇，福祿壽考，子孫昌熾，頌禱嘏祝而不疑。祈天永命，造化自我，此造命之君子，豈天所拘者乎？烏乎！聖人之敎，詳戒禍，略求福；及其求之也，惟修天爵，迓天庥，俟天命，抑亦異乎人之求之矣。詩曰：「豈弟君子，求福不回。」
人之受福澤于天也，或鍾焉，或蠡焉，或勺焉。內自嗇而外日積之，則挹彼注茲，一卮之福，或可至蠡至鍾，用之而不盡；不外益而內日狼籍之，則盈鍾之福漸至爲蠡爲勺，立涸而無餘。故曰：尊酌者衆則速盡。萬物之酌大貴之生者衆矣，故大貴之生常速盡，非徒萬物酌之也，又自酌其生以資天下之人。詩曰：「假以溢我，我其收之。」夫惟彌性孔固自求多福者，則其克承天祐，「如川之方至，以莫不增」，福愈溢，收愈多，又何日損之有？
爲徼幸而輒成者，非小人之幸，天所以棄之而厚其疢乎！爲徼幸而輒不成者，非君子之不幸，天所以厚之而戒其偸乎！必使雨露不膏荆棘，瑞雪不周汚巷；雷霆日殷于三家之市，春風不及于空隧之谷；銖量寸度，石丈必差，操券責償，曷以見天地之大哉？恢恢之網，疏而不失；石量尋度，徑而寡失。「物之不齊，物之情也。」恩生害，害生恩，天地之苦心也。若夫不必困衡孤孽而後進，不以富貴燕安而輒溺者，尤君子中之君子哉！詩曰：「攜無曰易，牖民孔易。」
立德，立功，立言，立節，謂之四不朽。自夫雜霸爲功，意氣爲節，文詞爲言，而三者始不皆出于道德，而崇道德者又或不盡兼功節言，大道遂爲天下裂。君子之言，有德之言也；君子之功，有體之用也；君子之節，仁者之勇也。故無功、節、言之德，於世爲不曜之星；無德之功、節、言，於身心爲無原之雨；君子皆弗取焉。詩曰：「瑟兮僴兮，赫兮兮，有君子，終不可諼兮。」
至德以爲道本，顏淵、仲弓以之；敏德以爲行本，孝德以知逆惡，曾子、子羔、子路之徒以之；後世「道學」、「獨行」二傳所由分與？師以賢得民，子思、孟子當仁于齊、魯；儒以道得民，諸子身通六藝，友敎于西河，後世「道學」、「儒林」二傳所由分與？惟周公、仲尼，內聖外王，以道兼藝，立師儒之大宗。天下後世，學焉而得其性之所近，仁者見仁焉，知者見知焉，用焉而各效其材之所宜。三公坐而論道，德行之任也；士大夫作而行之，政事、言語、文學之職也。如必欲責尊德性者以問學之不周，責問學者以德性之不篤，是火日外曜者而欲其內涵，金水內涵者必兼其外曜乎？體用一原，匪聖曷全？「肫肫其仁，淵淵其淵。」詩曰：「德輶如毛，民鮮克舉之。」
三代以上，君師道一而禮樂爲治法；三代以下，君師道二而禮樂爲虛文。古者豈獨以君兼師而已，自冢宰、司徒、宗伯下至師氏、保氏、卿、大夫，何一非士之師表？「小德役大德，小賢役大賢」，有位之君子，卽有德之君子也，故道德一而風俗同。自孔、孟出有儒名，而世之有位君子始自外于儒矣；宋賢出有道學名，而世之儒者又自外于學道矣。雅、頌述文、武作人養士之政，瞽宗、辟雍、振鷺、西雍、棫樸、菁莪，至詳且盡，而十三國風上下數百年，刺學校者，自子衿一詩外無聞焉；春秋列國二百四十年，自鄭人游鄕校以議執政外無聞焉；功利興而道德敎化皆土苴矣。有位與有德，泮然二途；治經之儒與明道之儒、政事之儒，又泮然三途。荀子曰：「昊天不復，憂無疆也；千歲必反，古之常也；弟子勉學，天不忘也。」詩曰：「縱我不往，子寧不嗣音！」
曷謂道之器？曰「禮樂」；曷謂道之斷？曰「兵刑」；曷謂道之資？曰「食貨」。道形諸事謂之治；以其事筆之方策，俾天下後世得以求道而制事，謂之經；藏之成均、辟雍，掌以師氏、保氏、大樂正，謂之師儒；師儒所敎育，由小學進之國學，由侯國貢之王朝，謂之士；士之能九年通經者，以淑其身，以形爲事業，則能以周易決疑，以洪範占變，以春秋斷事，以禮、樂服制興敎化，以周官致太平，以禹貢行河，以三百五篇當諫書，以出使專對，謂之以經術爲治術。曾有以通經致用爲詬厲者乎？以詁訓音聲蔽小學，以名物器服蔽三禮，以𧰼數蔽易，以鳥獸草木蔽詩，畢生治經，無一言益己，無一事可驗諸治者乎？烏乎！古此方策，今亦此方策；古此學校，今亦此學校；賓賓焉以爲先王之道在是，吾不謂先王之道不在是也，如國家何？詩曰：「匪先民是程，匪大猶是經，維邇言是爭。」
懷傳國之寶者，不屑角千金之璧；懷千金之璧者，不屑角百金之璞；懷百金之璞者，不屑角碔砆之石。動與物角，惟恐不勝者，其所挾庸也。瓶笙之水，愈沸則響愈微；彼惟恐人不聞者，中不足也。明珠藏千仞之淵，黃金韞萬仞之厓，珊瑚沈大海之底，采者不避𡰈臲而致之；彼炫鬻于市而人莫顧者，贋且賤也。鍾磬之器愈厚者，則聲愈從容；薄者反是。故德薄者無卑辭，德厚者無盈色。詩曰：「漢有游女，不可求思；漢之廣矣，不可泳思。」
人必有終身之憂，而後能有不改之樂。君子所憂樂如之何？曰：所憂生于所苦。不苦行險，不知居易之樂也；不苦嗜欲，不知澹泊之樂也；不苦馳騖，不知收斂之樂也；不苦爭競，不知恬退之樂也；不苦憧擾，不知寧靜之樂也；苦生憂，憂生嗜，嗜生樂。豈惟君子之性分然哉？卽世俗亦有終身之憂樂焉，憂利欲之不遂其身也，憂利祿之不及其子孫也，憂謏聞之不譁于一世也。庸詎知吾所謂苦，非彼所謂甘，吾所謂憂，非彼所謂樂乎？詩曰：「誰謂荼苦？其甘如薺。」
君子以道爲樂，則但見欲之苦焉；小人以欲爲樂，則但見道之苦焉。欲求孔、顏之所樂，先求孔、顏之所苦。忿、欲皆火也，未有炎上而不苦者也。澹莫澹于五穀之甘乎，樂莫樂于道誼之湛乎！故世味不澹者，道味不濃；熟處不生者，生處不熟。道念苟同情念，何凡不聖矣；道味苟同世味，何愚不哲矣！詩曰：「求之不得，寤寐思服。」
「理義說我心，猶芻豢之說我口。」不言「猶聲色之說我耳目」，何耶？耳目于聲色，吾見人亦見之，吾聞人亦聞之；口之于味，甘、苦、濃、澹，惟自喩而人莫與焉，貴其自得之也；自得之而人不知，斯眞自得矣。其寐澄然，其俛仰浩然，施諸四體，四體不言而喩，豈與夫飾文章，華鞶帨，殫一生之力說人耳目，而惟恐人之不知者乎？「旣醉以酒，旣飽以德」，「人不知而不慍」，幾見醉飽而患人之不知者？詩曰：「考槃在澗；碩人之寬。獨寐寤言，永矢弗諼。」
君子之于道也，始于一，韜于一，積于一，優游般樂于一。一生變，變生化，化生無窮。所謂一者何也？地之中也有土圭，道之中也有土圭。九流諸子裂道一隅而自霸，道其任裂與？事在四方，道在中央，聖人執要，四方來效。故曰：「其儀一兮，心如結兮。」然則樹之一以爲的而號于衆歟？櫝玉者不炫，舟玉者不飾，惡其文之著也。故曰：「衣錦尙絅。」然則株守夫一者，何以適夫千變，全乎大用歟？舉一隅，不足反三隅，望之盡，挹之無餘，何以陰噏而陽呿，何以海涵而坤負歟？觀乎天文以察變，觀乎地文以理孫，觀乎人文以化成，語乎其並包無垠者也。故君子之道，始于一，韜于一，積于一，優游般樂于一。一生變，變生化，化生無窮。詩曰：「沔彼流水，朝宗于海。」
天下物無獨必有對；而又謂兩高不可重，兩大不可容，兩貴不可雙，兩勢不可同，重、容、雙、同必爭其功。何耶？有對之中必一主一輔，則對而不失爲獨。乾尊坤卑，天地定位，萬物則而𧰼之，此尊無二上之誼焉。是以君令臣必共，父命子必宗，夫唱婦必從。天包地外，月受日光。雖相反如陰陽、寒暑、晝夜，而春非冬不生，四夷非中國莫統，小人非君子莫爲帲幪，相反適以相成也。手足之左不如右强，目不兩視而明，耳不並聽而聰，鼻息不同時而妨，形雖兩而體則一也。是以君子之學，先立其大而小者從令，致專於一，則殊塗同歸。道以多歧亡羊，學以多方喪生。其爲治也亦然。書曰：「一人有慶，兆民賴之。」詩曰：「其儀不忒，正是四國。」
君子用世之學，自外入者其力弸，自內出者其力弘。力之小大，由于心之翕散，天地人之所同也。天地之氣，翕則靈，不翕則不靈，小翕則小靈，大翕則大靈。風、雲、雷、雨之氣翕，則爲震動之能，而鬱鬯摧茂分焉；水、火、土、石之氣翕，則爲嶽瀆之神，而淑慝章癉分焉；耳目、手足、口腹之氣翕，則爲心性之用，而是非好惡分焉。雷雨少者震動少，山川小者神示卑，人物細者知覺運動蠢而微，視其翕聚之小大而作用之小大因之，孰謂發揚之不由于翕聚哉？人能翕其數十年之精力于技藝，則技藝且必通神，而況翕聚之於道德者乎？天地鬼神且莫違，而況於人乎？不厚其本而求其末，是土偶作威福以求食也，徒勞日拙矣。詩曰：「鼓鍾於宮，聲聞於外。」
「與之齒者去其角，傅之翼者兩其足。」非天以是限之也，齒卽角所變，翼卽足所化也。人之智慮亦然，豐于此則必嗇于彼，詳于末則必荒於本。故勞心者不勞力，尙武者不修文；文學每短於政事，政事多絀于文學；惟本原盛大者，能時措出之而不窮，故君子務本，專用力于德性而不敢外騖，恐其分吾德性之功而兩失之也。羽翼美者傷其骸，枝葉茂者傷其荄。經霜雪而後彫之木，必非有灼灼夭豔之材也。故飾其外，傷其內；扶其情，害其神；見其文，蔽其眞。能兩美者，天下無之。抑戒之詩，「修爾車馬，弓矢戎兵」者，不過數言，而惟諄諄于身心言動之際，豈非貫用于體之聖學哉！
舉足者，舉左則止右，舉右則止左，動根于所止也；舉手者，左畫圓則右不成方，左畫方則右不成圓，有二形無二心也。夢盜簞食而恥，夢盜萬金而恥，夢盜一國之寶而恥，事有小大，心無小大也。君子觀于舉足，知動靜之不二；觀于舉手，知內外之不二；觀于舉念，知大小之不二。故舊習一銷者百銷，本體一復者百復。詩曰：「淑人君子，其儀一兮，其儀一兮，心如結兮。」
天地，是非之域也；身心，是非之舍也；智愚賢不肖，是非之果也；古往今來，是非之場壘也。方隅之士，入主出奴，日相鬭戰，物而不化，豈知大人殊途共歸，百慮一致，無不代行而錯明乎？孔、老異學而相敬，夷、惠異德而同聖，箕、比異迹而同仁，四科並出于尼山，九流同宗乎古帝。使孟子而用世，必用楊、墨，不用儀、秦也；韓愈謫潮，寧友大顚，不友俗士也。朱、陸論學，砥礪不遺餘力，而南渡來泰山喬嶽不爲功利術數所汨沒者，兩相推無異詞也。其軌轍不同者，道之並育並行所以大；其同是堯而非桀者，性善秉彝之無二也。孰渾融斯？孰默識斯？孰一神而兩化斯？詩曰：「周道如砥」，「君子所履，小人所視。」
柳下聖之和，和之極爲不恭，其敝也鄰于老；伯夷聖之淸，淸之極爲隘，其敝也鄰于楊；伊尹聖之任，任極而殉身救民太過，亦可鄰于墨。雖然，老子治天下亦何可得哉！墨子治天下亦何可得哉！柳下、伯夷、伊尹，方以內之聖也；老耼、墨翟，方以外之聖也。惟聖人時乘六龍以御天，潛龍飛躍，無有定在，時惠時夷時尹而非惠、夷、尹也；有時似老似墨似楊而非老、墨、楊也。「溥博淵泉而時出之」，聖人之治天下，更何可得哉！若夫學者循焉而得其性之所近，卽偏至一詣焉，或狷而隘，或狂而不恭，能祛利欲而未能化其氣質，已超鄕愿倍蓰矣，超少正卯、儀、秦萬萬矣。胡廣中庸，非聖之時也。詩曰：「魚潛在淵，或在于渚。」言必淵乎道，渚乎道也。
有執有一大自在天，體實徧常，能生諸法。彼執非理，所以者何？若法能生必非常故，諸非常者必不徧故，諸不徧者非真實故。體既常徧具諸功能，應一切處時頓生一切法。待欲或緣方能生者，違一因論。或欲及緣亦應頓起，因常有故。餘執有一大梵、時、方、本際、自然、虚空、我等，常住實有具諸功能生一切法，皆同此破。
有餘偏執明論聲常，能爲定量，表詮諸法。有執一切聲皆是常，待緣顯、發，方有詮表。彼俱非理，所以者何？且明論聲，許能詮故，應非常住，如所餘聲。餘聲亦應非常，聲體如瓶、衣等，待衆緣故。
表、無表色豈非實有？此非實有，所以者何？且身表色若是實有，以何爲性？若言是形，便非實有，可分析故，長等極微不可得故。若言是動，亦非實有，纔生卽滅，無動義故，有爲法滅不待因故，滅若待因應非滅故。若言有色，非顯非形心所引生，能動手等，名身表業。理亦不然，此若是動，義如前破。若是動因，應卽風界，風無表示不應名表，又觸不應通善惡性。非顯香味，類觸應知。故身表業定非實有。然心爲因，令識所變手等色相，生滅相續，轉趣餘方，似有動作，表示心故假名身表。語表亦非實有聲性，一刹那聲無詮表故，多念相續便非實故，外有對色前已破故。然因心故識變似聲，生滅相續，似有表示，假名語表，於理無違。表既實無，無表寧實？然依思願善惡分限，假立無表，理亦無違。謂此或依發勝身語善惡思種增長位立，或依定中止身語惡現行思立，故是假有。世尊經中説有三業，撥身語業豈不違經？不撥爲無，但言非色。能動身思説名身業，能發語思説名語業，審決二思意相應故，作動意故，説名意業。起身語思，有所造作，説名爲業，是審決思所遊履故，通生苦樂異熟果故，亦名爲道，故前七業道亦思爲自性。或身語表由思發故，假説爲業，思所履故説名業道。由此應知實無外色，唯有内識變似色生。
然諸法執略有二種：一者俱生；二者分别。俱生法執無始時來，虚妄熏習内因力故，恆與身俱，不待邪教及邪分别，任運而轉，故名俱生。此復二種：一常相續，在第七識緣第八識，起自心相，執爲實法；二有間斷，在第六識緣識所變藴、處、界相，或總或别，起自心相，執爲實法。此二法執細故難斷，後十地中，數數修習勝法空觀，方能除滅。分别法執亦由現在外緣力故，非與身俱，要待邪教及邪分别然後方起，故名分别。唯在第六意識中有。此亦二種：一緣邪教所説藴、處、界相，起自心相，分别計度執爲實法；二緣邪教所説自性等相，起自心相，分别計度執爲實法。此二法執麤故易斷，入初地時，觀一切法法空真如卽能除滅。如是所説一切法執，自心外法或有或無，自心内法一切皆有，是故法執皆緣自心所現似法執爲實有。然似法相從緣生故，是如幻有，所執實法妄計度故，決定非有，故世尊説：“慈氏當知，諸識所緣，唯識所現，依他起性，如幻事等。”
諸有漏種與異熟識體無别故，無記性攝。因果俱有善等性故，亦名善等。諸無漏種非異熟識性所攝，故因果俱是善性攝，故唯名爲善。若爾，何故決擇分説“二十二根一切皆有異熟種子，皆異熟生”？雖名異熟，而非無記。依異熟故，名異熟種。異性相依，如眼等識。或無漏種由熏習力，轉變成熟，立異熟名。非無記性所攝異熟。
此中有義：一切種子皆本性有，不從熏生。由熏習力但可增長。如契經説：“一切有情無始時來有種種界，如惡叉聚，法爾而有。”“界”卽種子差别名故。又契經説：“無始時來界，一切法等依。”“界”是因義。瑜伽亦説，諸種子體無始時來性雖本有，而由染、淨新所熏發，諸有情類無始時來若般湼槃法者，一切種子皆悉具足。不般湼槃法者，便闕三種菩提種子。如是等文誠證非一。又諸有情既説本有五種姓别，故應定有法爾種子，不由熏生。又瑜伽説：“地獄成就三無漏根，是種非現。”又從無始展轉傳來法爾所得本性住姓。由此等證無漏種子法爾本有，不從熏生。有漏亦應法爾有種，由熏增長，不别熏生。如是建立因果不亂。
有義種子皆熏故生，所熏能熏俱無始有，故諸種子無始成就。種子既是習氣異名，習氣必由熏習而有，如麻香氣華熏故生。如契經説：“諸有情心染、淨諸法所熏習故，無量種子之所積集。”論説：“内種定有熏習，外種熏習或有或無。”又名言等三種熏習，總攝一切有漏法種。彼三既由熏習而有，故有漏種必藉熏生。無漏種生亦由熏習。説聞熏習聞淨法界等流正法而熏起故，是出世心種子性故。有情本來種姓差别，不由無漏種子有無，但依有障無障建立。如瑜伽説：“於真如境，若有畢竟二障種者，立爲不般湼槃法姓。若有畢竟所知障種非煩惱者，一分立爲聲聞種姓，一分立爲獨覺種姓。若無畢竟二障種者，卽立彼爲如來種姓。”故知本來種姓差别，依障建立，非無漏種。所説成就無漏種言，依當可生，非已有體。
有義種子各有二類：一者本有，謂無始來異熟識中，法爾而有生藴、處、界功能差别。世尊依此説諸有情無始時來有種種界，如惡叉聚法爾而有。餘所引證廣説如初。此卽名爲本性住種。二者始起，謂無始來數數現行熏習而有，世尊依此，説有情心染、淨諸法所熏習故，無量種子之所積集。諸論亦説染、淨種子由染、淨法熏習故生，此卽名爲習所成種。若唯本有，轉識不應與阿賴耶爲因緣性。如契經説：“諸法於識藏，識於法亦爾。更互爲果性，亦常爲因性。”此頌意言：阿賴耶識與諸轉識於一切時展轉相生，互爲因果。攝大乘説：“阿賴耶識與雜染法互爲因緣，如炷與燄，展轉生燒。又如束蘆，互相依住。唯依此二建立因緣，所餘因緣不可得故。”若諸種子不由熏生，如何轉識與阿賴耶有因緣義？非熏令長可名因緣，勿善惡業與異熟果爲因緣故。又諸聖教説有種子由熏習生，皆違彼義。故唯本有，理、教相違。若唯始起，有爲無漏無因緣故，應不得生，有漏不應爲無漏種，勿無漏種生有漏故，許應諸佛有漏復生，善等應爲不善等種。
諸聖教中雖説内種定有熏習，而不定説一切種子皆熏故生，寧全撥無本有種子？然本有種亦由熏習令其增盛，方能得果，故説内種定有熏習。其聞熏習非唯有漏，聞正法時亦熏本有無漏種子，令漸增盛。展轉乃至生出世心，故亦説此名聞熏習。聞熏習中，有漏性者是修所斷，感勝異熟爲出世法勝增上緣，無漏性者非所斷攝，與出世法正爲因緣。此正因緣微隱難了，有寄麤顯勝增上緣，方便説爲出世心種。依障建立種姓别者，意顯無漏種子有無。謂若全無無漏種者，彼二障種永不可害，卽立彼爲非湼槃法。若唯有二乘無漏種者，彼所知障種永不可害，一分立爲聲聞種姓，一分立爲獨覺種姓。若亦有佛無漏種者，彼二障種俱可永害，卽立彼爲如來種姓。故由無漏種子有無，障有可斷不可斷義。然無漏種微隱難知，故約彼障顯姓差别。不爾，彼障有何别因而有可害不可害者？若謂法爾有此障别，無漏法種寧不許然？若本全無無漏法種，則諸聖道永不得生。誰當能害二障種子，而説依障立種姓别？既彼聖道必無生義，説當可生亦定非理。然諸聖教處處説有本有種子，皆違彼義。故唯始起，理教相違。由此應知諸法種子各有本有、始起二類。
内種必由熏習生長，親能生果是因緣性。外種熏習或有或無，爲增上緣辦所生果。必以内種爲彼因緣，是共相種所生果故。依何等義立熏習名？所熏、能熏各具四義，令種生長，故名熏習。何等名爲所熏四義？一堅住性，若法始終一類相續，能持習氣，乃是所熏。此遮轉識及聲、風等。性不堅住，故非所熏。二、無記性，若法平等，無所違逆，能容習氣，乃是所熏。此遮善、染勢力强盛，無所容納，故非所熏。由此如來第八淨識，唯帶舊種，非新受熏。三、可熏性，若法自在，性非堅密，能受習氣，乃是所熏。此遮心所及無爲法，依他堅密，故非所熏。四、與能熏共和合性，若與能熏同時同處，不卽不離，乃是所熏。此遮他身刹那前後，無和合義，故非所熏。唯異熟識具此四義，可是所熏，非心所等。何等名爲能熏四義？一、有生滅，若法非常，能有作用生長習氣，乃是能熏。此遮無爲前後不變，無生長用，故非能熏。二、有勝用，若有生滅，勢力增盛，能引習氣，乃是能熏。此遮異熟心、心所等，勢力羸劣，故非能熏。三、有增減，若有勝用可增可減，攝植習氣，乃是能熏。此遮佛果圓滿善法，無增無減，故非能熏。彼若能熏，便非圓滿，前後佛果應有勝劣。四、與所熏和合而轉，若與所熏同時同處，不卽不離，乃是能熏。此遮他身刹那前後，無和合義，故非能熏。唯七轉識及彼心所，有勝勢用而增減者，具此四義，可是能熏。如是能熏與所熏，識俱生俱滅，熏習義成。令所熏中，種子生長，如熏苣蕂，故名熏習。能熏識等從種生時，卽能爲因，復熏成種。三法展轉，因果同時，如炷生燄，燄生焦炷。亦如蘆束更互相依，因果俱時，理不傾動。能熏生種，種起現行，如俱有因得士用果。種子前後自類相生，如同類因引等流果。此二於果是因緣性，除此餘法皆非因緣，設名因緣應知假説。是謂略説一切種相。
此中了者，謂異熟識於自所緣有了别用，此了别用見分所攝。然有漏識自體生時，皆似所緣、能緣相現，彼相應法應知亦爾，似所緣相説名相分，似能緣相説名見分。若心、心所無所緣相，應不能緣自所緣境。或應一一能緣一切，自境如餘，餘如自故。若心、心所無能緣相，應不能緣，如虚空等，或虚空等亦是能緣。故心、心所必有二相。如契經説：“一切唯有覺，所覺義皆無。能覺、所覺分，各自然而轉。”執有離識所緣境者，彼説外境是所緣，相分名行相，見分名事，是心、心所自體相故。心與心所同所依緣，行相相似，事雖數等，而相各異，識、受、想等相各别故。達無離識所緣境者，則説相分是所緣，見分名行相，相、見所依自體名事，卽自證分。此若無者，應不自憶心、心所法，如不曾更境，必不能憶故。心與心所同所依根，所緣相似，行相各别，了别、領納等作用各異故。事雖數等，而相各異，識、受等體有差别故。然心、心所一一生時，以理推徵各有三分，所量、能量、量果别故，相、見必有所依體故。如集量論伽他中説：“似境相所量，能取相自證，卽能量及果，此三體無别。”又心、心所若細分别應有四分，三分如前，復有第四證自證分。此若無者，誰證第三？心分既同，應皆證故。又自證分應無有果，諸能量者必有果故。不應見分是第三果，見分或時非量攝故，由此見分不證第三，證自體者必現量故。此四分中前二是外，後二是内。初唯所緣，後三通二，謂第二分但緣第一，或量非量，或現或比，第三能緣第二第四，證自證分唯緣第三，非第二者，以無用故，第三第四皆現量攝。故心、心所四分合成，具所、能緣無無窮過，非卽非離唯識理成。是故契經伽他中説：“衆生心二性，内、外一切分，所取、能取纏，見種種差别。”此頌意説衆生心性二分合成，若内若外，皆有所取、能取纏縛，見有種種，或量非量，或現或比，多分差别，此中見者是見分故。如是四分或攝爲三，第四攝入自證分故。或攝爲二，後三俱是能緣性故，皆見分攝，此言見者是能緣義。或攝爲一，體無别故，如入楞伽伽他中説：“由自心執著，心似外境轉，彼所見非有，是故説唯心。”如是處處説唯一心，此一心言亦攝心所。故識行相卽是了别，了别卽是識之見分。
諸種子者，謂異熟識所持一切有漏法種，此識性攝，故是所緣。無漏法種雖依附此識，而非此性攝，故非所緣。雖非所緣，而不相離，如真如性不違唯識。有根身者，謂異熟識不共相種成熟力故，變似色根及根依處，卽内大種及所造色。有共相種成熟力故，於他身處亦變似彼。不爾，應無受用他義。此中有義，亦變似根，辯中邊説似自、他身五根現故。有義唯能變似依處，他根於己非於用故，似自、他身五根現者，説自、他識各自變義。故生他地或般湼槃，彼餘尸骸猶見相續。
此識與幾心所相應？常與觸、作意、受、想、思相應。阿賴耶識無始時來乃至未轉，於一切位恆與此五心所相應，以是徧行心所攝故。觸謂三和分别變異，令心、心所觸境爲性，受、想、思等所依爲業。謂根、境、識更相隨順，故名三和。觸依彼生，令彼和合，故説爲彼。三和合位皆有順生心所功能，説名變異。觸似彼起，故名分别。根變異力引觸起時勝彼識境，故集論等但説分别根之變異。和合一切心及心所，令同觸境，是觸自性。既似順起心所功能，故以受等所依爲業，起盡經説受、想、行藴一切皆以觸爲緣故，由斯故説識、觸、受等因二三四和合而生。瑜伽但説與受、想、思爲所依者，思於行藴爲主勝故，舉此攝餘。集論等説爲受依者，以觸生受近而勝故，謂觸所取可意等相，與受所取順益等相，極相隣近，引發勝故。然觸自性是實非假，六六法中心所性故，是食攝故，能爲緣故。如受等性非卽三和。
此中所説阿羅漢者，通攝三乘無學果位，皆已永害煩惱賊故，應受世間妙供養故，永不復受分段生故。云何知然？決擇分説，諸阿羅漢、獨覺、如來皆不成就阿賴耶故。集論復説，若諸菩薩得菩提時，頓斷煩惱及所知障，成阿羅漢及如來故。若爾，菩薩煩惱種子未永斷盡，非阿羅漢應皆成就阿賴耶識。何故卽彼決擇分説，不退菩薩亦不成就阿賴耶識？彼説二乘無學果位，迴心趣向大菩提者，必不退起煩惱障故，趣菩提故，卽復轉名不退菩薩，彼不成就阿賴耶識，卽攝在此阿羅漢中，故彼論文不違此義。又不動地以上菩薩，一切煩惱永不行故，法駛流中任運轉故，能諸行中起諸行故，刹那刹那轉增進故，此位方名不退菩薩。然此菩薩，雖未斷盡異熟識中煩惱種子，而緣此識我見、愛等不復執藏爲自内我，由斯永捨阿賴耶名，故説不成阿賴耶識，此亦説彼名阿羅漢。有義初地以上菩薩，已證二空所顯理故，已得二種殊勝智故，已斷分别二重障故，能一行中起諸行故，雖爲利益起諸煩惱，而彼不作煩惱過失，故此亦名不退菩薩。然此菩薩雖未斷盡俱生煩惱，而緣此識所有分别我見、愛等，不復執藏爲自内我，由斯亦捨阿賴耶名，故説不成阿賴耶識。此亦説彼名阿羅漢，故集論中作如是説：“十地菩薩雖未永斷一切煩惱，然此煩惱猶如呪藥所伏諸毒，不起一切煩惱過失。一切地中如阿羅漢已斷煩惱，故亦説彼名阿羅漢。”彼説非理，七地以前猶有俱生我見、愛等，執藏此識爲自内我，如何已捨阿賴耶名？若彼分别我見、愛等不復執藏説名爲捨，則預流等諸有學位，亦應已捨阿賴耶名，許便違害諸論所説。地上菩薩所起煩惱皆由正知，不爲過失，非預流等得有斯事，寧可以彼例此菩薩？彼六識中所起煩惱，雖由正知不爲過失，而第七識有漏心位，任運現行執藏此識，寧不與彼預流等同？由此故知彼説非理。然阿羅漢斷此識中煩惱麤重究竟盡故，不復執藏阿賴耶識爲自内我，由斯永失阿賴耶名，説之爲捨，非捨一切第八識體，勿阿羅漢無識持種，爾時便入無餘湼槃。
然第八識雖諸有情皆悉成就，而隨義别立種種名。謂或名心，由種種法熏習種子所積集故。或名阿陀那，執持種子及諸色根令不壞故。或名所知依，能與染、淨所知諸法爲依止故。或名種子識，能徧任持世、出世間諸種子故。此等諸名通一切位。或名阿賴耶，攝藏一切雜染品法令不失故，我見、愛等執藏以爲自内我故，此名唯在異生、有學，非無學位、不退菩薩，有雜染法執藏義故。或名異熟識，能引生死善不善業異熟果故，此名唯在異生、二乘諸菩薩位，非如來地猶有異熟無記法故。或名無垢識，最極清淨諸無漏法所依止故，此名唯在如來地有，菩薩、二乘及異生位持有漏種可受熏習，未得善淨第八識故。如契經説：“如來無垢識，是淨無漏界，解脱一切障，圓鏡智相應。”阿賴耶名過失重故，最初捨故，此中偏説。異熟識體菩薩將得菩提時捨，聲聞、獨覺入無餘依湼槃時捨。無垢識體無有捨時，利樂有情無盡時故。心等通故，隨義應説。
然第八識總有二位：一、有漏位，無記性攝，唯與觸等五法相應，但緣前説執受處境；二、無漏位，唯善性攝，與二十一心所相應，謂徧行、别境各五，善十一。與一切心恆相應故，常樂證知所觀境故，於所觀境恆印持故，於曾受境恆明記故，世尊無有不定心故，於一切法常決擇故，極淨信等常相應故，無染汙故，無散動故。此亦唯與捨受相應，任運恆時平等轉故。以一切法爲所緣境，鏡智徧緣一切法故。
云何應知此第八識離眼等識有别自體？聖教正理爲定量故。謂言大乘阿毘達磨契經中説：“無始時來界，一切法等依，由此有諸趣，及湼槃證得。”此第八識自性微細，故以作用而顯示之，頌中初半顯第八識爲因緣用，後半顯與流轉還滅作依持用。“界”是因義，卽種子識，無始時來展轉相續，親生諸法，故名爲因。“依”是緣義，卽執持識，無始時來與一切法等爲依止，故名爲緣。謂能執持諸種子故，與現行法爲所依故，卽變爲彼及爲彼依。“變爲彼”者謂變爲器及有根身，“爲彼依”者，謂與轉識作所依止。以能執受五色根故，眼等五識依之而轉。又與末那爲依止故，第六意識依之而轉。末那、意識轉識攝故，如眼等識依俱有根，第八理應是識性故，亦以第七爲俱有依。是謂此識爲因緣用。“由此有”者，由有此識。“有諸趣”者，有善、惡趣，謂由有此第八識故，執持一切順流轉法，令諸有情流轉生死。雖惑、業生皆是流轉，而趣是果，勝故偏説。或“諸趣”言，通能、所趣，諸趣資具亦得趣名。諸惑、業生皆依此識，是與流轉作依持用。“及湼槃證得”者，由有此識故有湼槃證得，謂由有此第八識故，執持一切順還滅法，令修行者證得湼槃。此中但説能證得道，湼槃不依此識有故。或此但説所證湼槃，是修行者正所求故。或此雙説，湼槃與道俱是還滅品類攝故，謂“湼槃”言顯所證“滅”，後證得言顯能得道，由能斷道斷所斷惑，究竟盡位證得湼槃。能、所斷證皆依此識，是與還滅作依持用。又此頌中初句顯示此識自性無始恆有，後三顯與雜染、清淨二法總、别爲所依止。雜染法者，謂苦、集諦，卽所、能趣生及業、惑。清淨法者，謂滅、道諦，卽所、能證湼槃及道。彼二皆依此識而有，依轉識等理不成故。或復初句顯此識體無始相續，後三顯與三種自性爲所依止，謂依他起、徧計所執、圓成實性，如次應知。今此頌中諸所説義，離第八識皆不得有。
卽彼經中復作是説：“由攝藏諸法，一切種子識，故名阿賴耶，勝者我開示。”由此本識具諸種子，故能攝藏諸雜染法，依斯建立阿賴耶名，非如勝性轉爲大等，種子與果體非一故，能依、所依俱生滅故。與雜染法互相攝藏，亦爲有情執藏爲我，故説此識名阿賴耶。已入見道諸菩薩衆得真現觀名爲勝者，彼能證解阿賴耶識，故我世尊正爲開示。或諸菩薩皆名勝者，雖見道前未能證解阿賴耶識，而能信解求彼轉依，故亦爲説。非諸轉識有如是義。
解深密經亦作是説：“阿陀那識甚深細，一切種子如暴流，我於凡、愚不開演，恐彼分别執爲我。”以能執持諸法種子及能執受色根依處，亦能執取結生相續，故説此識名阿陀那。無姓有情不能窮底，故説甚深，趣寂種姓不能通達，故名甚細。是一切法真實種子，緣擊便生轉識波浪，恆無間斷，猶如暴流。“凡”卽無姓，“愚”卽趣寂，恐彼於此起分别執，墮諸惡趣，障生聖道，故我世尊不爲開演。唯第八識有如是相。
入楞伽經亦作是説：“如海遇風緣，起種種波浪，現前作用轉，無有間斷時。藏識海亦然，境等風所擊，恆起諸識浪，現前作用轉。”眼等諸識，無如大海恆相續轉，起諸識浪，故知别有第八識性。此等無量大乘經中，皆别説有此第八識。諸大乘經皆順無我，違數取趣，棄背流轉，趣向還滅，讚佛、法、僧，毁諸外道表藴等法遮勝性等，樂大乘者許能顯示，無顛倒理，契經攝故，如增壹等，至教量攝。又聖慈氏以七種因證大乘經真是佛説：一、先不記故。若大乘經佛滅度後有餘爲壞正法故説，何故世尊非如當起諸可怖事先預記别？二、本俱行故。大、小乘教本來俱行，寧知大乘獨非佛説？三、非餘境故。大乘所説廣大甚深，非外道等思量境界，彼經論中曾所未説，設爲彼説，亦不信受，故大乘經非非佛説。四、應極成故。若謂大乘是餘佛説，非今佛語，則大乘教是佛所説，其理極成。五、有無有故。若有大乘，卽應信此諸大乘教是佛所説。離此大乘不可得故，若無大乘，聲聞乘教亦應非有，以離大乘決定無有得成佛義，誰出於世説聲聞乘？故聲聞乘是佛所説，非大乘教，不應正理。六、能對治故。依大乘經勤修行者，皆能引得無分别智，能正對治一切煩惱。故應信此是佛所説。七、義異文故。大乘所説意趣甚深，不可隨文而取其義，便生誹謗謂非佛語。是故大乘真是佛説。如莊嚴論頌此義言：“先不記、俱行、非餘所行境、極成、有無有、對治、異文故。”
餘部經中亦密意説阿賴耶識有别自性。謂大衆部阿笈摩中密意説此名根本識，是眼識等所依止故，譬如樹根是莖等本，非眼等識有如是義。上座部經、分别論者，俱密説此名有分識，“有”謂三有，“分”是因義，唯此恆徧爲三有因。化地部説此名窮生死藴，離第八識無别藴法窮生死際無間斷時，謂無色界諸色間斷，無想天等餘心等滅，不相應行離色、心等無别自體，已極成故，唯此識名窮生死藴。説一切有部增壹經中亦密意説此名阿賴耶，謂愛阿賴耶，樂阿賴耶，欣阿賴耶，喜阿賴耶。謂阿賴耶識是貪總别三世境故，立此四名。有情執爲真自内我，乃至未斷，恆生愛著。故阿賴耶識是真愛著處。不應執餘五取藴等，謂生一向苦受處者，於餘取藴不生愛著。彼恆厭逆餘五取藴，念我何時當捨此命，此衆同分，此苦身心，令我自在受快樂故。五欲亦非真愛著處，謂離欲者於五妙欲雖不貪著而愛我故。樂受亦非真愛著處，謂離第三静慮染者，雖厭樂受而愛我故。身見亦非真愛著處，謂非無學信無我者，雖於身見不生貪著，而於内我猶生愛故。轉識等亦非真愛著處，謂非無學求滅心者，雖厭轉識等而愛我故。色身亦非真愛著處，離色染者雖厭色身而愛我故。不相應行離色、心等無别自體，是故亦非真愛著處。異生、有學起我愛時，雖於餘藴有愛非愛，而於此識我愛定生，故唯此是真愛著處。由是彼説阿賴耶名，定唯顯此阿賴耶識。
又契經説有情流轉五趣、四生，若無此識，彼趣、生體不應有故。謂要實有、恆、徧、無雜，彼法可立正實趣、生。非異熟法趣、生雜亂，住此起餘趣、生法故，諸異熟色及五識中業所感者不徧趣生，無色界中全無彼故，諸生得善及意識中業所感者，雖徧趣、生，起無雜亂，而不恆有。不相應行無實自體，皆不可立正實趣、生。唯異熟心及彼心所，實、恆、徧、無雜，是正實趣生。此心若無，生無色界起善等位應非趣、生。設許趣、生攝諸有漏，生無色界起無漏心應非趣、生，便違正理。勿有前過及有此失，故唯異熟法是正實趣、生。由是如來非趣、生攝，佛無異熟無記法故。亦非界攝，非有漏故，世尊已捨苦、集諦故，諸戲論種已永斷故。正實趣、生既唯異熟心及心所，彼心、心所離第八識理不得成，故知别有此第八識。
又契經説，一切有情皆依食住。若無此識，彼識食體不應有故。謂契經説“食”有四種：一者段食。變壞爲相，謂欲界繫，香、味、觸三於變壞時能爲食事。由此色處非段食攝，以變壞時色無用故。二者觸食。觸境爲相，謂有漏觸纔取境時攝受喜等能爲食事。此觸雖與諸識相應，屬六識者食義偏勝。觸麤顯境，攝受喜、樂及順益捨，資養勝故。三意思食。希望爲相，謂有漏思與欲俱轉，希可愛境，能爲食事。此思雖與諸識相應，屬意識者食義偏勝，意識於境希望勝故。四者識食。執持爲相，謂有漏識由段、觸、思勢力增長能爲食事。此識雖通諸識自體，而第八識食義偏勝，一類相續執持勝故。由是集論説，此四食三藴、五處、十一界攝。此四能持有情身命，令不壞斷，故名爲食。段食唯於欲界有用，觸、意、思食雖徧三界，而依識轉，隨識有無。眼等轉識有間有轉，非徧恆時能持身命。謂無心定、熟眠、悶絶、無想天中有間斷故。設有心位，隨所依緣性、界、地等有轉易故，於持身命非徧非恆。諸有執無第八識者依何等食？經作是言：一切有情皆依食住。非無心位過去未來識等爲食，彼非現常，如空華等，無體用故。設有體用，非現在攝，如虚空等，非食性故。亦不可説入定心等與無心位有情爲食，住無心時彼已滅故，過去非食已極成故。又不可説無想定等不相應行卽爲彼食，“段”等四食所不攝故，不相應法非實有故。有執滅定等猶有第六識，於彼有情能爲食事。彼執非理，後當廣破。又彼應説生上二界無漏心時以何爲食？無漏識等破壞有故，於彼身命不可爲食。亦不可執無漏識中有有漏種能爲彼食，無漏識等猶如湼槃，不能執持有漏種故。復不可説上界有情身命相持，卽互爲食，四食不攝彼身命故。又無色無身，命無能持故，衆同分等無實體故。由此定知異諸轉識有異熟識一類恆徧，執持身命令不壞斷。世尊依此故作是言：一切有情皆依食住。唯依取藴建立有情，佛無有漏非有情攝。説爲有情依食住者，當知皆依示現而説。既異熟識是勝食性，彼識卽是此第八識。
又契經説：心雜染故有情雜染，心清淨故有情清淨。若無此識，彼染、淨心不應有故。謂染淨法以心爲本，因心而生，依心住故。心受彼熏，持彼種故。然雜染法略有三種：煩惱、業、果種類别故。若無此識持煩惱種，界地往還、無染心後、諸煩惱起皆應無因。餘法不能持彼種故，過去未來非實有故。若諸煩惱無因而生，則無三乘、學、無學果，諸已斷者皆應起故。若無此識持業、果種，界地往還，異類法後，諸業果起亦應無因，餘種餘因前已遮故。若諸業果無因而生，入無餘依湼槃界已，三界業果還復應生，煩惱亦應無因生故。又行緣識應不得成，轉識受熏前已遮故，結生染識非行感故，應説名色行爲緣故，時分懸隔無緣義故，此不成故後亦不成。諸清淨法亦有三種：世、出世道、斷果别故。若無此識持世、出世清淨道種，異類心後，起彼淨法，皆應無因。所執餘因前已破故。若二淨道無因而生，入無餘依湼槃界已彼二淨道還復應生，所依亦應無因生故。又出世道初不應生，無法持彼法爾種故，有漏類别非彼因故，無因而生非釋種故，初不生故後亦不生，是則應無三乘道果。若無此識持煩惱種，轉依斷果亦不得成。謂道起時現行煩惱及彼種子俱非有故，染淨二心不俱起故，道相應心不持彼種自性相違如湼槃故，去、來、得等非實有故，餘法持種理不成故，既無所斷，能斷亦無，依誰由誰而立斷果？若由道力，後惑不生，立斷果者，則初道起，應成無學。後諸煩惱皆已無因，永不生故。許有此識，一切皆成，唯此能持染、淨種故。證此識有，理趣無邊，恐厭繁文，略述綱要。别有此識，教理顯然，諸有智人應深信受。
初種子依。有作是説：要種滅已，現果方生。無種已生集論説故，種與芽等不俱有故有義彼説爲證不成，彼依引生後種説故，種生芽等非勝義故，種滅芽生非極成故，燄炷同時互爲因故。然種自類因果不俱，種、現相生決定俱有，故瑜伽説無常法與他性爲因，亦與後念自性爲因，是因緣義。自性言顯種子自類前爲後因，他性言顯種與現行互爲因義。攝大乘論亦作是説，藏識染法互爲因緣，猶如束蘆俱時而有，又説種子與果必俱，故種子依定非前後。設有處説種果前後，應知皆是隨轉理門。如是八識及諸心所定各别有種子所依。
次俱有依。有作是説：眼等五識意識爲依，此現起時必有彼故。無别眼等爲俱有依，眼等五根卽種子故。二十唯識伽他中言：“識從自種生；似境相而轉，爲成内外處，佛説彼爲十。”彼頌意説：世尊爲成十二處，故説五識種爲眼等根，五識相分爲色等境，故眼等根卽五識種。觀所緣論亦作是説：“識上色功能名五根應理，功能與境色無始互爲因。”彼頌意言：異熟識上能生眼等色識種子，名色功能，説爲五根，無别眼等，種與色識常互爲因，能熏與種遞爲因故。第七、八識無别此依，恆相續轉自力勝故。第六意識别有此依，要託末那而得起故。有義彼説理教相違，若五色根卽五識種，十八界種應成雜亂。然十八界各别有種，諸聖教中處處説故。又五識種各有能生相、見分異，爲執何等名眼等根？若見分種應識藴攝，若相分種應外處攝，便違聖教眼等五根皆是色藴内處所攝。又若五根卽五識種，五根應是五識因緣，不應説爲增上緣攝。又鼻、舌根卽二識種，則應鼻、舌唯欲界繫，或應二識通色界繫，許便俱與聖教相違。眼、耳、身根卽三識種，二地、五地爲難亦然。又五識種既通善惡，應五色根非唯無記。又五識種無執受攝，五根亦應非有執受。又五色根若五識種，應意識種卽是末那，彼以五根爲同法故。又瑜伽論説眼等識皆具三依，若五色根卽五識種，依但應二。又諸聖教説眼等根皆通現種，執唯是種，便與一切聖教相違。有避如前所説過難，朋附彼執，復轉救言：異熟識中能感五識，增上業種名五色根，非作因緣生五識種，妙符二頌，善順瑜伽。彼有虚言，都無實義，應五色根非無記故。又彼應非唯有執受，唯色藴攝，唯内處故，鼻、舌唯應欲界繫故，三根不應五地繫故，感意識業應末那故，眼等不應通現種故，又應眼等非色根故。又若五識皆業所感，則應一向無記性攝，善等五識既非業感，應無眼等爲俱有依。故彼所言非爲善救。又諸聖教處處皆説：阿賴耶識變似色根及根依處器世間等，如何汝等撥無色根？許眼等識變似色等，不許眼等藏識所變，如斯迷謬深違教理。然伽他説“種子功能名五根”者，爲破離識實有色根，於識所變似眼根等，以有發生五識用故，假名種子及色功能，非謂色根卽識業種。又緣五境明了意識應以五識爲俱有依，以彼必與五識俱故，若彼不依眼等識者，彼應不與五識爲依，彼此相依勢力等故。又第七識雖無間斷，而見道等既有轉易，應如六識有俱有依。不爾，彼應非轉識攝，便違聖教轉識有七。故應許彼有俱有依，此卽現行第八識攝。如瑜伽説：有藏識故得有末那，末那爲依意識得轉。彼論意言現行藏識爲依止故得有末那，非由彼種。不爾，應説有藏識故意識得轉，由此彼説理教相違。是故應言前五轉識一一定有二俱有依，謂五色根同時意識。第六轉識決定恆有一俱有依，謂第七識。若與五識俱時起者，亦以五識爲俱有依。第七轉識決定唯有一俱有依，謂第八識，唯第八識恆無轉變，自能立故，無俱有依。有義此説猶未盡理，第八類餘既同識性，如何不許有俱有依？第七、八識既恆俱轉，更互爲依，斯有何失？許現起識以種爲依，識種亦應許依現識，能熏異熟爲生長住依，識種離彼不生長住故。又異熟識有色界中能執持身，依色根轉，如契經説：“阿賴耶識業風所飄，徧依諸根恆相續轉。”瑜伽亦説眼等六識各别依故，不能執受有色根身。若異熟識不徧依止有色諸根，應如六識非能執受。或所立因有不定失。是故藏識若現起者，定有一依，謂第七識，在有色界亦依色根，若識種子定有一依謂異熟識，初熏習位亦依能熏，餘如前説。有義前説皆不應理，未了所依與依别故。“依”謂一切有生滅法仗因託緣而得生住，諸所仗託皆説爲“依”如王與臣互相依等。若法決定、有境、爲主、令心心所取自所緣，乃是所依，卽内六處，餘非有境、定、爲主故，此但如王，非如臣等。故諸聖教唯心、心所名有所依，非色等法，無所緣故。但説心所心爲所依，不説心所爲心所依，彼非主故。然有處説依爲所依，或所依爲依，皆隨宜假説。由此五識俱有所依定有四種，謂五色根、六、七、八識。隨闕一種，必不轉故，同境、分别、染淨、根本，所依别故。聖教唯説依五根者，以不共故，又必同境，近、相順故。第六意識俱有所依唯有二種，謂七、八識，隨闕一種，必不轉故。雖五識俱，取境明了，而不定有故非所依。聖教唯説依第七者，染淨依故，同轉識攝，近、相順故。第七意識俱有所依，但有一種，謂第八識。藏識若無，定不轉故。如伽他説：“阿賴耶爲依，故有末那轉，依止心及意，餘轉識得生。”阿賴耶識俱有所依亦但一種，謂第七識，彼識若無定不轉故。論説藏識恆與末那俱時轉故，又説藏識恆依染汙，此卽末那。而説三位無末那者，依有覆説，如言四位無阿賴耶非無第八，此亦應爾。雖有色界亦依五根而不定有，非所依攝。識種不能現取自境，可有依義而無所依。心所所依隨識應説，復各加自相應之心。若作是説，妙符理教。
在中國隋唐時期形成的佛教宗派中，天台宗、華嚴宗和禪宗三宗最富有民族特色。其中，禪宗在進入唐末以後特别盛行起來，甚至出現僧皆禪僧，寺皆禪寺的局面。然而，唐末以後盛行的禪宗是慧能六三八—七一三創立的禪宗南宗。在此以前以長安、洛陽兩京爲中心的廣大北方地區曾盛行以神秀、普寂爲代表的禪宗北宗，只是隨着南宗勢力的發展它纔逐漸衰微的。在南宗崛起，北宗衰落的過程中，二宗是經歷了激烈鬥争的。在此鬥争中，慧能的弟子神會的表現最爲突出，他爲南宗正統地位的最後確立起了重大作用。
但是，神會門下没有特别有名的弟子，在他死後，他的禪系荷澤宗很快就湮没無聞了。佛教史書有關神會事迹的記載不多。至於他的著作，唐宗密七八—八四一的圓覺經大疏鈔卷三之下提到有南宗定是非論，宋道原編的景德傳燈録卷三十録有顯宗記；此外，日本天台宗僧圓珍八一五—八九一在從唐留學回國後寫的求法目録中録有南宗荷澤禪師問答雜徵一卷、荷澤和尚禪要一卷。但這些著作除顯宗記之外都早已佚失了。
一九二六年，胡適一八九一—一九六二遊歷英法，從巴黎和倫敦所收藏的敦煌遺書中發現了神會文録的幾種殘本，此後把這些資料校勘，一九三年以神會和尚遺集的書名交上海亞東圖書館出版。此書卷首載有胡適寫的荷澤大師神會傳，從「神會與慧能」、「滑臺大雲寺定宗旨」、「菩提達摩以前的傳法世系」、「頓悟的教義」、「貶逐與勝利」、「神會與六祖壇經」等六個方面對神會的生平、禪法思想及歷史地位作了論述。認爲後世的禪法實際來自荷澤神會，所謂「凡言禪皆本曹溪，其實是皆本於荷澤」。結論是：
南宗的急先鋒，北宗的毁滅者，新禪學的建立者，壇經的作者—這是我們的神會。在中國佛教史上，没有第二個人有這樣偉大的功勳，永久的影響。
顯然説得過頭了，其中也包含着錯誤的看法。胡適晚年，利用新發現的敦煌文書校訂了壇語、南陽和尚問答雜徵義殘卷，又重校了南宗定是非論，寫了研究論文，對神會所作的結論是：
中國佛教史上最成功的革命者，印度禪的毁滅者，中國禪的建立者，袈裟傳法的僞史的製造者，西天二十八祖僞史的最早製造者，六祖壇經的最早原料的作者，用假造歷史來做革命武器而有最大成功者，—這是我們的神會。
在鄰國日本，研究敦煌禪籍成爲三十年代以後禪宗研究的重要内容。一九三二年石井光雄把自己購藏的神會語録即南陽和尚問答雜徵義殘卷影印出版，鈴木大拙寫了解説。一九三四年鈴木與公田連太郎又把神會語録校勘與敦煌本、興聖寺本壇經同時出版。此後，鈴木還把在北京圖書館發現的六種禪籍影印和校訂出版，其中有神會的壇語，對神會的思想和歷史地位作了研究。
這樣，神會的文録資料在沉睡了一千多年以後又重見天日，引起人們的重視。在新的歷史條件下，人們從不同角度對神會進行研究和評論。盡管見解結論不一，但這一研究的本身促進了禪宗史的研究，加深了人們對早期禪宗史實的瞭解。
在我國，自胡適之後專就神會進行的研究很少。近年來出現了一些研究神會的文章，但有的所用的基本資料還是六十多年以前胡適編的神會和尚遺集，連胡適最後校定的南陽和尚問答雜徵義、壇語、南宗定是非論等也没有看到，對日本有關研究和資料校訂所知也不全面。這樣難免影響對神會及其思想作出全面準確的評判。本編校本的目的是向讀者提供有關神會的比較全面的基本資料，在吸收國内外校勘成果的基礎上，又利用未曾發表的敦煌縣博物館藏本進行校勘和補充。
神會的生平傳記，詳略不同地見於唐宗密圓覺經大疏鈔卷三之下、圓覺經略疏鈔卷四、五代招慶寺静、筠二僧撰祖堂集卷三、宋贊寧宋高僧傳卷八、宋道原編景德傳燈録卷五、元代曇噩編新修科分六學僧傳卷四等。此外，唐代的歷代法寳紀、曹溪大師别傳等資料，也可參考。
神會，俗姓高，襄陽郡治在今湖北襄樊市人。自幼從師學習五經，後自讀莊子、老子，很受啟發。從讀後漢書得知佛教的事情，開始對佛教産生興趣，而「無仕進之意」，離家投襄陽國昌寺顥元法師門下出家，廣讀佛經以上據宋高僧傳卷八。
襄陽郡也曾爲「州」南邊是荆州天寳元年也曾爲江陵郡。在荆州當陽有一座名寺叫玉泉寺，原是隋朝天台宗創始人智顗住過的地方。從唐儀鳳六七六—六七九年間以來，北宗著名禪師神秀？—七六在此弘傳北宗禪法。據圓覺經大疏鈔卷三之下，神會曾投神秀門下修法三年，在神秀應武則天之詔入洛陽之際傳法寳紀謂在久視年間；楞伽師資記謂在大足元年，神會便南下投曹溪今廣東省韶關市南慧能禪師的門下。此後神會曾一度到西京長安受戒當爲具足戒，景隆七七—七一年間又回到曹溪，一直住到先天二年七一三慧能去世此據景德傳燈録卷五。據六祖壇經，神會是慧能的十大弟子之一。
1唐肅宗上元元年卒，年七十五六八六—七六。景德傳燈録卷五神會傳作此説。陳垣釋氏疑年録從之。
2上元元年卒，年九十三六六八—七六。宋高僧傳卷八、六學僧傳卷四的神會傳作此説。胡適神會和尚遺集荷澤大師神會傳從之。過去日本學者鈴木大拙、宇井伯壽等人也用此説。
3乾元元年卒，年七十五六八四—七五八。宗密圓覺經大疏鈔卷三之下的神會傳作此説。
我現在覺得宋僧傳説神會死在上元元年的「建午月十三日」，這個年月日是值得我們重新檢討的。上元元年没有「建午月」，乾元元年也没有「建午月」。止肅宗最末一年，即是那個没有年號的「元年」七六二，纔可以有「建午月」的名稱。
因爲唐肅宗在上元二年七六一九月壬寅廿一日忽然下了一道驚人的諭旨，反對改元，反對年號。他説：「……欽若昊天，定時成歲。春秋五始，義在體元，惟以紀年，更無潤色。至于漢武，飾以浮華，非前王之茂典，豈永代而作則？自今已後，朕號唯稱皇帝，其年號但稱元年，去上元之號。其以今……」此下唐書殘闕，大意是説「其以今年十一月建子爲歲首，月以斗所建辰爲名」。上元二年十一月改稱「建子月」，十二月改稱「建丑月」，次年舊正月改稱「建寅月」，以下到舊四月改稱「建巳月」。
但「建巳月」十八日丁卯肅宗就死了。在他死之前兩天，「建巳月」十六日乙丑—他又下詔：「元年宜改爲寳應，建巳月爲四月，餘月並依常數，仍依舊以正月一日爲首。」
所以那個没有年號的「元年」七六一—七六二只有六個月，還没有到「建午月」就改回舊制了。當時並没有追改上元二年七六一五月爲「建午月」。但皇帝廢止新曆的詔書是「建巳月十六日」方下的，第三天皇帝就死了，太子即位了，「元年」的曆書當然還在通用，寳應元年的新曆大概就没有製作頒布，也許就不準備製作頒布了。所以全國通用的還是「元年」每月「以斗所建辰爲名」的曆書。所以神會和尚死在洛陽，那兒的和尚還記載他的死日爲「建午月十三日」，那是絲毫不足怪的。……
所以我提議改定神會和尚死在肅宗新改的「元年」七六二的五月十三日，年九十三歲。倒推上去，他應該是生在高宗咸亨元年六七，而不是生在高宗總章元年六六八。載一九六八年臺北胡適紀念館版神會和尚遺集附録
印順中國禪宗史一九八三年臺北正聞出版社第三版認爲胡適考定神會死於肅宗末年七六二的五月，「是精確可信的」，但又認爲神會不是活了九十三歲，而是七十五歲。這樣，神會的生年應是武則天垂拱四年六八八。
學者們重視神會生卒年的考證，原因之一是爲了確定神會師事慧能時的時間。禪宗史書一般都記載神會是在童年投到慧能門下的。曹溪大師傳説神會十三歲來參慧能；壇經惠昕本、德異本、宗寳本因之；圓覺經大疏鈔、景德傳燈録作年十四；石井本神會語録一九三四年日本森江書店刊後附大乘頓教頌説神會「在幼稚科」「詣曹溪尊者」。如果按神會十三歲初參慧能，依上述五種對神會生年的考證，慧能生於公元六三八年—唐貞觀十二年此時的年齡分别是六十一歲、四十三歲、五十九歲、四十五歲、六十三歲；如果是神會十四歲初參慧能，慧能的年齡則應爲六十二歲、四十四歲、六十歲、四十六歲、六十四歲。慧能死於唐玄宗先天二年七一三，年七十六。按上述考證，慧能死時，神會年齡應爲二十八歲、四十六歲、三十歲、四十四歲、二十六歲。説法如此不同，何者妥當呢？
是説神會在慧能的晚年來到他的門下，在中年之時接受慧能的傳法。按照一般説法，神會投到慧能門下之時也就是「聞道」之始，但上述年十三、四之年顯然不是「中年」。按前述五種考證推出神會初參慧能時慧能的年齡，有的不能説是「晚景」。如何作出令人信服的解釋呢？
一九八三年，位於洛陽龍門西北側的唐代寳應寺遺址，在基建破土時發現了神會的墓，其中有一方塔銘，題爲大唐東都荷澤寺殁故第七祖國師大德於龍門寳應寺龍崗腹建身塔銘并序下簡稱神會塔銘，明確地講：
此與宗密圓覺經大疏鈔的説法一樣。據此，神會的生卒年應爲公元六八四—七五八年，即當生於唐嗣聖元年。筆者認爲這個説法是可靠的。神會在安史之亂尚未完全平定的亂世死於遠離洛陽的荆州開元寺，第二年公元七五九由「廟堂李公」當即嗣虢王李巨，時兼河南尹、東京留守。見舊唐書卷一百一十二等人迎葬於洛陽，置塔。寳應二年七六三敕於塔所置寳應寺。永泰元年七六五十一月寺塔建成之際，纔將神會遺骨正式入塔以上見神會塔銘及大疏鈔卷三之下。在這種比較復雜的情况下把神會的卒年和死地搞錯是可以理解的。但此神會塔銘爲「門人比丘慧空撰」，「門人比丘法璘書」，自然是可信的。從情理推斷，他們在神會死時就守在身邊，後又一直參加遷葬入塔儀式的。
據此，再對王維的能禪師碑銘的話進行探討。按這個神會生卒年推算，如説神會十四歲實際不止這個歲數，詳下參慧能，慧能時爲六十歲，此可説「遇師於晚景」；神會十四歲，即使慧能死時，他纔到三十歲，也算不上「聞道於中年」。但是，這個「聞」字當是「開」之誤寫，應當是：「遇師於晚景，開道於中年。」「開道」，猶言「開法」，開示佛道，如續高僧傳卷二十五玄爽傳：「又往蘄州信禪師所，伏請開道原誤『伏開請道』。」傳法寳紀序謂：「自達摩之後，師資開道，皆善以方便，取證於心，隨所發言，略無繫説。」神會在開元八年七二受敕配住南陽龍興寺，登壇傳法，有壇語行世，並在僧俗間説法，時年三十七歲；開元二十年七三二在滑臺大雲寺與北宗僧人辯論，弟子獨孤沛記録並以此爲主編爲菩提達摩南宗定是非論，時年四十九歲，皆可謂「開法於中年」。如果像一些學者所理解的那樣，「遇師」之時却没有「聞道」，祇到慧能將死纔「聞道」，是難以説通的。至於爲什麽把「開」字誤寫爲「聞」，這還有必要作進一步的考查。
另外，禪宗史書對神會初參慧能時的年齡的記載也值得探討。如果據圓覺經大疏鈔所載神會曾從神秀三年，在神秀奉詔入東都之時纔南投曹溪，那麽，説神會當時是十三歲或十四歲也難成立。因爲神秀入洛陽是在武周久視元年七或大足元年七一，按神會塔銘生卒年計算，當時神會應爲十七或十八歲。神會死時，「法臘五十四夏」，雖没有度過此年的坐夏期陰曆四月十五日—七月十五日，但法臘仍包括此年在内，當爲二十二歲受具足戒，時爲中宗神龍元年七五。就是説，神會是在到曹溪後的第五年或第四年到長安受具足戒的。宋高僧傳説神會「居曹溪數載，後遍尋名跡」；景德傳燈録説「師尋往西京受戒，唐景隆中却歸曹溪」，與此都不矛盾。
如上所述，神會生於唐中宗嗣聖元年六八四，死於唐肅宗乾元元年七五八，年七十五。年十七八歲到曹溪拜慧能爲師，時爲沙彌，四五年後到西京長安受具足戒，景龍七七—七一年間又回到曹溪，一直住到慧能去世七一三年爲止，在慧能身邊學法，慧能死時他纔三十歲。敦煌本壇經載慧能稱「神會小僧」，是有道理的。
敦煌本壇經載神會初到曹溪時與慧能論禪和自性的談話：
神會禮拜，更不敢言。大師又言：「汝心迷不見，問善知識覓路；汝心悟自見，依法修行。汝自迷不見自心，却來問慧按，原作「惠」能見否？吾不自知，代汝迷不得。汝若自見，代得吾迷？何不自修，問吾見否？」
在慧能的禪法思想中，主張既要分辨任何事物的兩個互相對立的方面，如常與非常、善與非善、净與垢等，又要把握它們之間的不一不異的「實性」「無二之性」，亦稱「佛性」，這樣纔算達到覺悟。神會問坐禪「見亦不見」，本身包含着對慧能的一種試探，如回答「見」，或回答「不見」，都會被看做是「邊見」，無論從般若中觀學説，還是從湼槃佛性之説，都是不允許的。慧能從「不二入」的法門作了回答，並有針對性地指出：「見不見是兩邊，痛不痛是生滅」，又批評説：「汝自性且不見，敢來弄人！」主張自己識心見性，自修自悟。神會當即領悟，從此在慧能身邊學習禪法。
約成書於唐建中二年七八一的曹溪大師别傳中記載慧能説法：「我有法，無名無字，無眼無耳，無身無意，無言無示，無頭無尾，無内無外，亦無中間，不去不來，非青黄赤白黑，非有非無，非因非果……此是何物？」神會回答：「此是佛之本源。」慧能問：「何是本源？」神會回答：
「沙彌」指神會。這裏議論是「佛性」問題。慧能認爲佛性無形無象，無來無去，本來無有名字，但却是「佛之本源」。人皆有此「佛性」或「心性」，受到外來刺激時，它本身没有痛癢感覺，祇是皮肉有感受。實際是把所謂「佛性」當成是主宰肉體的神性靈魂，是達到覺悟解脱的内在精神依據，但又不可執著。神會的回答與慧能的見解一致，受到慧能的賞識。但曹溪大師别傳説神會由此「密受付囑」是不可信的。
這段記載後來被元代德異本、宗寳本六祖壇經吸收，但文字有縮減變動，並有慧能批評神會「祇成箇知解宗徒」的話。
在宗密中華傳心地禪門師資承襲圖中也有神會初見慧能的談話，説是引自祖宗傳記。曰：
和尚問：「知識遠來，大艱辛。將本來否？」答：「將來。」：「將有本，即合識主。」答：「神會以無住爲本，見即是主。」大師云：「遮沙彌争敢取次語。」便以杖打。神會杖下思惟：「大善知識歷劫難逢，今既得遇，豈惜身命！」
圓覺經大疏鈔卷三之下，祖堂集卷三所載略同，當取自同一來源。所謂「無住爲本」，最早出現在維摩詰經鳩摩羅什譯本的觀衆生品中，文殊菩薩問，維摩詰答。「又問：善不善孰爲本？答曰：身爲本。又問：身孰爲本？答曰：欲貪爲本。又問：欲貪孰爲本？答曰：虚妄分别爲本。又問：虚妄分别孰爲本？答曰：顛倒想爲本。又問：顛倒想孰爲本？答曰：無住爲本。又問：無住孰爲本？答曰：無住則無本，文殊師利，從無住本立一切法。」這是説從「無住」這一本源，産生世俗認識「顛倒想」和「虚妄分别」，再産生世俗情欲要求，然後有世俗生活和道德規範，並形成世俗世界……，此即「從無住本立一切法」。那麽什麽是「無住」呢？在般若理論中它與「無生」、「空」、「本無」、「畢竟空」是一個意思，既是大乘佛教所鼓吹的宗教本體，也是一種與此本體相應的精神境界。據稱達到至高覺悟境界必須體認「無生」、「無住」，故它又與「諸法實相」、「法性」、「佛性」等概念相通。堅守「無住爲本」，而不産生世俗認識和欲求，即對客觀外界精神的和物質的生活、修行活動等，都没有任何一種價值判斷、心理趨向或追求，没有特定的觀念和願望，據稱就可擺脱生死煩惱，最後達到解脱。金剛般若經是南宗特别推崇的一部經，其中説：「菩薩應離一切相發阿耨多羅三藐三菩提按，意爲最高覺悟心，不應住色生心，不應住聲香味觸法生心，應生無所住心」，「應無所住而生其心」。是説應在不執著任何心、物的條件下而形成覺悟心、清净心。在南宗禪法中，「無住」和「無念」是屬於同一系列描述禪觀境界和要求的用語。
所謂「見即是主」，是説「知見」、「知解」、「真知」，是達到覺悟的依據。實際上，這個「見」就是神會後來傳法中強調的「知」，是與所謂「真如」、「佛性」相契合的認識，如石井本神會語録本書南陽和尚問答雜徵義之二上有：
敦煌本六祖壇經記載慧能死前法海等弟子都涕淚悲泣，「唯有神會不動，亦不悲泣。六祖言：神會小僧，却得善不善等，毁譽不動。餘者不得。」這自然是一種贊譽之詞。「善不善等」，是不因善而追求，不因不善而棄捨，是採取「不二」的態度；「毁譽不動」，可以説是不受外界左右、影響的一種「無念」、「無住」的心理境界。
據以上所述，神會在慧能門下的時候，已形成了他以後禪法思想的一些主要内容，如佛性爲「佛之本源」、「不二」的思維方法、「無住爲本」、重知見、「佛性無受」等。當然，這些思想在以後又有不同程度的發展。
居曹溪數載，後遍尋名跡。開元八年七二勅配住南陽龍興寺。續於洛陽大行禪法，聲彩發揮。先是兩京之間皆宗神秀，若不淰之魚鮪附沼龍也。從見會明心六祖之風，蕩其漸修之道矣。南北二宗，時始判焉。致普寂之門，盈而後虚。
南陽今河南南陽市屬鄧州治今河南鄧縣，在唐東都洛陽正南方。神會因奉勅住南陽龍興寺，被尊稱爲南陽和尚。據曾任唐山今浙江昌化縣主簿劉澄所集録的南陽和尚問答雜徵義因長期在敦煌遺書中没有發現此文標題，稱爲神會語録或神會録記載，神會在南陽龍興寺期間，曾廣泛地在僧俗之間宣傳南宗頓教禪法。與當時朝廷官員、士大夫發生直接交往的有：户部尚書王趙公、崔齊公、禮部侍郎蘇晉、潤州刺使李峻、張燕公、侍郎苗晉卿、嗣道王、常州司户元思直、潤州司馬王幼琳、侍御史王維、蘇州長吏唐法通、揚州長吏王怡、相州别駕馬擇、給事中房琯、峻儀縣尉李寃、内鄉縣令張萬頃、洛陽縣令徐鍔、南陽太守王弼等。其中有的人也許是神會到洛陽時交往的。現結合介紹部分人的事迹，把神會與他們説法的内容作概要介紹。
户部尚書王趙公，名琚，舊唐書卷一六有傳，唐玄宗先天二年七一三因參與除太平公主及其同黨有功，拜户部尚書，封趙國公，此後曾久任外郡，一度被削封。所任外郡中有滑州，開元二十年前「又復其封」。此後歷任巂州和同、蒲、通、鄧、蔡五州刺史。神會與他交往的時間，當是他任滑州或鄧州刺史的時候，在天寳元年七四二之前。神會在開元二十年於滑州治所滑臺白馬與北宗僧人辯論，定禪宗「是非」、「宗旨」；而南陽則是鄧州所轄的一個縣。
王琚用偈向神會問法華經譬喻品中所載用三車羊車、鹿車、牛車喻「三乘」，用白牛大車喻「佛乘」的道理。神會回答：
崔齊公，當即舊唐書卷九十九所載的崔日用或其子崔宗之。崔日用，滑州靈昌人，因參與玄宗討平韋后之黨，受任黄門侍郎，封齊國公。先天二年七一三因預謀誅殺太平公主黨羽，拜吏部尚書，後出外任常州、汝州刺史，開元十年七二二死，子宗之襲封。很可能崔日用在開元八九年七二或七二一任汝州刺史時會見神會並討論禪法。汝州在鄧州之北，治今河南臨汝。當時神會已在離此不遠的南陽龍興寺傳法。其子宗之，是杜甫飲中八仙歌中的「八仙」之一，詩云：「宗之蕭灑美少年。」
神會實際在用般若空義論證禪定空無所有，名相不可執著的道理。禪定無相，道亦無相，無相爲空，即爲實相。「若爲是道」，即「何爲是道」？神會在回答中説，「道」不可得，故「道祇没道」，也無所謂「何爲是道」這種執著名相的問話，最後連「祇没道」也不成立。這正是南宗頓教的一個重要主張。
「禮部侍郎」蘇晉是唐中宗時任户部尚書的蘇珦之子，舊唐書卷一百有傳。唐玄宗開元十四年七二六任吏部侍郎，後出任汝州刺史。舊唐書卷一百九十齊澣傳亦言蘇晉任吏部侍郎，説用户部侍郎蘇晉與澣爲吏部侍郎，當時以爲高選。看來神會語録説蘇晉是「禮部侍郎」是誤寫。杜甫飲中八仙歌中有：「蘇晉長齋繡佛前，醉中往往愛逃禪。」據此他是個持齋戒喜坐禪的佛教徒。
蘇晉問神會什麽是「大乘」，什麽是「最上乘」？神會回答：菩薩是「大乘」，佛是「最上乘」。「大乘」要行施捨，「觀三事當指身、口、意三業，或指藴、處、界三科體空，乃至六波羅蜜亦復如是」。所謂「最上乘」是：
所説「最上乘」實指南宗「如來禪」。神會在答志德法師問中説：「今既不説五乘，唯言衆生入佛知見。約斯經義，祇顯頓門，唯在一念相應，實更不由階漸，相應義也。謂見無念。見無念者，謂了自性；了自性者，謂無所得；以其無所得，即如來禪。」此「如來禪」主張識心見性，重「無念」「不復起觀」即屬「無念」，重頓悟。
張燕公，即張説，舊唐書卷九十七有傳。唐玄宗先天二年七一三參與除太平公主黨羽有功，徵拜中書令，封燕國公。唐代著名政治家、文學家。傳謂「前後三秉大政，掌文學之任凡三十年」。武則天時曾撰三教珠英，有文集三十卷行世。卒於開元十八年七三。
並就神會的回答深入質問。神會回答的要點是：無念法既不可斷言爲「有」，也不可斷言爲「無」，因爲它既不同於世俗世界的「有」，也不同於世俗世界的「無」。只是在言談時纔給它起個名稱，實際上是不可表述，不能言説的。神會是把無念法説成是衆生秉有的佛性的，説：
它不是一般的物件，雖「見」見性而無，所謂「見無物即是真見、常見」。可見，在神會的禪法中，「無念法」既是修禪的一種指導原則，又是達到覺悟的内在依據—心性、佛性，還是覺悟的精神境界。神會與張説的解釋，側重於後兩種含義。
侍郎苗晉卿，舊唐書卷一百一十三有傳。唐玄宗開元二十三年七三五遷吏部郎中，二十九年七四一拜吏部侍郎，直到天寳二載七四三被貶出京。卒於永泰元年七六五。
在苗晉卿任吏部侍郎時，曾向神會問如何修道可以達到解脱。神會援引金剛經回答説：應得「無住心」，「但得無住心，即得解脱」。又説：
嗣道王，當爲李微之子李鍊，舊唐書卷六十四有傳。李微是唐高祖的曾孫，神龍初七五封爲嗣道王，景雲元年七一卒。子李鍊在開元二十五年七三七襲封嗣道王。從年代上看，神會會見的嗣道王就是李鍊。
這是個十分實際的問題。如果把南宗「無念」禪法説成是一切禪法中的最優越的禪法，那麽，一般人可以修持嗎？神會巧妙的運用「無二」之理進行回答，説無念法雖屬聖人法，但「凡夫若修無念者，即非凡夫也」。又對「無念」的含義作解釋：「無者無有二法按，指善惡、垢净以至凡聖等對立的事物觀念，念者唯念真如」：
此意本取自六祖壇經，是説修禪者應以「無念」爲準則。它的含義，正如把「無念」二字分開解釋的那樣：「無」是取消對事物所持的有無、邪正、善惡等對立性的觀念；「念」是使心理狀態與真如相應。修無念法不是叫人脱離現實的世俗社會，而是在思想上不受外界的影響，没有任何特定心理趨向或追求。
王維，字摩詰，開元九年七二一進士擢第。舊唐書卷一百九十下本傳載：「歷右拾遺、監察御史、左補闕、庫部郎中。」後任吏部郎中。南陽和尚問答雜徵義稱「侍御史王維」，可能是在任監察御史之後。據舊唐書·職官志載，御史臺有監察御史正八品上、待御史從六品下，王維當是從監察御史升任侍御史，時間當在開元中期公元七二七年前後。
王維通過神會的門人劉相倩，請神會和同寺的慧澄禪師到南陽郡的臨湍驛，談論佛法達數日之久。王維問怎樣修道纔能達到解脱？神會回答：
王維聽了十分驚奇：説：「大奇！曾聞大德皆未有作如此説。」向在座的寇太守、張别駕、袁司馬等説：「此南陽郡有好大德，有佛法甚不可思議！」
神會講的就是南宗禪法的主張—「無念」。按照這種禪法，衆生心性本净，不假外修，如果打算「起心」求取什麽，捨棄什麽，有意修證覺悟解脱，都是「妄心」所爲，只能妨礙達到解脱。實際是主張寄坐禪、修道於自然無爲，於日常生活之中。此雖來自慧能，但神會有所發展。對此，後面還將詳論。
在神會大力宣傳南宗禪法的時候，並非没有反對者。即使與神會同寺的慧澄禪師，在定慧關係問題上也有不同的見解。就在王維向南陽郡官員贊譽神會的時候，寇太守就指出二人「見解並不同」。王維立即問有何不同？神會作了回答。大意是：慧澄主張「先修定以後，定後發慧」，即智慧是借助修習禪定以後得到的，而神會主張「定慧俱等」，説：
傳統禪學及北宗禪法，皆主張通過坐禪入定，然後觀想義理，引發佛教智慧。此即先定後慧，從定發慧。從慧能開始，主張「定慧等」，認爲「定慧體一不二，即定是慧體，即慧是定用，即慧之時定在慧，即定之時慧在定」。這種説法的用意是反對固守傳統的坐禪儀式，認爲能達到「識心見性」的目的，一切皆可稱之爲「定」，此時「定」也就是「慧」。「定慧等」是以體認本具清净佛性爲前提的。神會説「若定慧等者，名爲見佛性」，就包含這個意思。他風趣地對王維説「正共侍御語時，即是定慧俱等」，表示在談笑起坐中也包含有定，有慧，而不一定非得打坐不可。
春秋開卷書「春王正月」，議者紛然。蔡氏尚書傳既主不改時改月之説；而文定傳春秋又謂夫子虚加「春」字於月之上，謂周本是冬十一月，夫子特借以明行夏時之意。是皆攷古未核，惑於冬不可爲春之疑，遂至輾轉相誤也。後漢書陳寵傳有曰：「天開於子，天以爲正，周以爲春；地闢於丑，地以爲正，殷以爲春；人生於寅，人以爲正，夏以爲春。」是子、丑、寅三陽之月皆可以言正，皆可以爲春明矣。而謂周有天下，更姓改物，於履端初始稱冬十一月，以號令天下，一年之内首尾皆冬，非所以一天下之視聽也，周既不改時月矣。而謂夫子爲周之臣子，改冬爲春，改十一月爲正月，戾王朝之正朔，改本國之史書，尤不可以訓也。今試以經文最顯然者證之。隱九年「三月大雨震電」，若是夏正，則震電不爲災矣。桓十四年「春正月無冰」，若是夏正，則無冰不足異矣。蓋自王朝之發號施令，列國之聘享會盟，與史官之編年紀月較若畫一。其餘田狩祭享猶用夏時，如蒐苗獮狩、禴祀烝嘗，則以夏時起事，而易其時與月之名，若桓四年「春公狩于郎」、桓八年「春正月己卯烝」是也。此皆其歷歷可見者。而傳文内閒有一二從夏正者，蓋亦有故。隱六年「冬宋人取長葛」，而傳書「秋」。劉氏敞謂丘明作書雜取當時諸侯史策，有用夏正者，有用周正者，故致與經錯異。可見當時諸侯亦不盡用周正。孔氏穎達云：「王者存二王之後，使統其正朔，服其服色，故杞、宋各行其祖正朔。」先儒謂宋行商曆，晉行顓曆，顓曆卽是建寅。故傳書晉國之事多有從夏正者，若卜偃與絳縣老人之言可證也。要自其國通行已久，習俗使然，三代原所不禁。而其告於王朝，則一稟周之正朔。左氏特采録列國之私史，其史官之紀載未經改正，故致偶見此一二耳，無容以爲不改時月之驗也。其經文則與尚書符合，斷然周正無疑。善乎，朱子之言，曰：「夫子未筆削以前，魯史原名春秋，可見以春首時。」片言破的，諸儒無所置喙矣。輯春秋時令表第一。
案：春秋周正、夏正紛如聚訟。宋儒既有冬不可爲春之疑；而主周正者又於經典一二偶不合之處，必欲强以同之，是自尋破綻。是以後人益增惶惑，靡所適從。愚謂改正朔卽是改時月。周斷無稱冬十一月爲歲首之理。王者之發號施令，與史臣之編年紀事，自宜畫一，斷無不用周正而反從夏正之理。惟民俗話言習于夏正已久，偶有雜出者，在三代原所不禁。如毛詩用周正，而「春日遲遲」與「秋日淒淒」、「冬日烈烈」，則不可以周正言，以撫時道景，于夏時爲切也。論語「行夏之時」，明言周家改時，而莫春曰「春服既成」。孟子通篇用周正，而公都子曰「冬日則飲湯，夏日則飲水」，俱不可以周正言，以飲食日用于夏時爲宜也。惟不必一一强求其同，而正無害其爲同。因得張翠屏先生定本，附列于時令表之後。其未備者，增入之；其强合者，駁正之。而後學者于諸經通達無礙，無齟齬不合，亦無勉强求合之病。而春秋「王正月」之爲周正，益瞭然無疑矣。其于經學未必無小補云。
余纂春秋時令表，集春秋經、傳，證明周家改時改月，以駁文定夏時冠周月之誤，已經七年。乾隆辛酉於鄧悔廬年丈處，得覩元儒史文璣先生管窺外篇。其論周家正朔月數，與愚見脗合，不禁先得我心。且其所引陳定宇、張敷言二家之説，詳明確當，真足薈萃諸經，疏通隔礙，而史先生之折衷尤核。讀此，則凡尚書、毛詩、周易、周禮、禮記、論語、孟子所言時月，參錯不齊，悉與春秋相通，不煩牽就扭合。不似蔡氏解書，主不改時月之説，遂置春秋于不問也。謹備録其説於左。
史氏伯璿曰：「月數之説，朱子孟子註以爲改，蔡氏書傳以爲不改。然以詩七月篇攷之，則凡七月、九月之數，是自寅月起數，夏正也。觀於『流火』、『授衣』之言可見矣。凡『一之日』、『二之日』之類，是自子月起數，蓋周之先公已用此以紀候。故周有天下，遂定爲一代之正朔。以『觱發』、『栗烈』之氣候驗之可見矣。夏正、周正同見一詩之中，可見月數之未嘗不改，則蔡氏恐不如朱子之的當。近代惟陳定宇、張敷言之論最爲分曉。」
陳定宇曰：「蔡氏主不改月之説，遂謂併不改時。殊不知月數于周而改，春隨正而易，證以春秋、孟子、左傳、後漢書陳寵傳，極爲明著。成公十年六月丙午，晉侯使甸人獻麥。六月，乃夏四月也。僖公五年十二月丙子朔，晉侯滅虢。先是卜偃言克虢之期『其九月、十月之交乎』，丙子朔，必是時也。偃以夏正言，而春秋以周正書，可見十二月丙子爲夏十月也。僖五年春王正月辛亥朔日南至。王正月冬至，豈非夏十一月乎！經有只書時者：僖公十年『冬大雨雪』，蓋以酉、戌月爲冬也，使夏時之冬而大雨雪，何足以爲異而紀之。襄公二十八年『春無冰』，蓋以子、丑月爲春也，使夏時之春而無冰，何足以爲異而紀之。惟夏時八、九月而大雪，不當嚴寒而嚴寒；夏時十一月、十二月而無冰，當嚴寒而不嚴寒，故異而書之耳。桓公四年『春正月公狩于郎』，杜氏註曰：『冬獵曰狩。』周之春，夏之冬也。魯猶按夏時之冬，而于子月行冬田之狩。夫子只書曰『春狩于郎』，此所謂春，非周之春而何？哀公十四年『春西狩獲麟』亦然。定公十三年『夏大蒐于比蒲』，魯雖按夏時之春，于卯、辰之月行春田之蒐，夫子只書曰『夏蒐于比蒲』，此所謂夏，非周之夏而何？次年又書『五月大蒐于比蒲』亦然也。陳寵傳説尤明白，曰『天以爲正，周以爲春』，註云『今十一月也』。『地以爲正，殷以爲春』，註云『今十二月也』。『人以爲正，夏以爲春』，今正月也。是三代之正，子、丑、寅三陽月皆可以言春也。胡氏春秋傳不敢謂『王正月』爲非子月，而于『春王正月』之『春』字謂以夏時冠周月，皆攷之不審。安得有隔兩月而以夏時冠周月之理？但得四時之正，適冬寒夏熱之宜，則惟夏時爲然。夫子欲行夏時，蓋答顔淵使得爲邦則宜如此耳。豈可但知有夏時之春而不知有商正、周正之春乎！一陽、二陽、三陽之月皆可爲春，故三代迭用之以爲歲首。以一日論，子時既可爲次日，子月豈不可爲次年？觀此，則三代皆不改月數，與冬不可爲春之説陷于一偏明矣。」
史氏伯璿曰：「陳氏此説援引的當，已無可議。但商書再言十有二月，正蔡氏主意之張本，陳氏既不於彼處辨之，及至此處辨論又無一言及彼，惟張敷言之説可以補陳説之缺。今存於後。」
張敷言曰：「或謂三代改正朔無異議，月數之改，諸儒議論不一，學者病焉。閒者伏讀春秋，至『王正月』而竊得其説。夫正月固王之正月，如後世史書書正月卽時王之正月也，何假稱『王』？竊意必其别有所謂正月者，故稱王以别之。及讀僖公五年晉獻公伐虢，以克敵之期問于卜偃，答以九月、十月之交。考之童謡星象之驗，皆是夏正十月，而其傳乃書在十二月，其改月明矣。襄公三十年絳縣老人自實其年，稱『臣生之歲正月甲子朔，于今四百四十五甲子矣，其季三之一』。所稱正月亦是夏正寅月，考之老人所歷七十三年，二萬六千六百六十日，當盡丑月癸未，其傳乃書在二月，其改月又明矣。然卜偃、老人俱是周人，一則對君，一則執事大夫，其歲月又二事中之切用，非若他事泛言日月，何故舍時王之正月月數而言夏正哉？聽之者何故都不致詰，卽知爲寅月起數哉？因是而知周之正朔月數皆必改。其朝覲聘問、頒朔授時，凡筆之于史册者，卽用時王月數；其民俗之歲時、相與之話言，則皆以寅月起數，如後世者自若也。而春秋書『王正月』，以别民俗爲無疑。周人之詩、孟子之書，亦各有所取也。不然，諸儒之論各執所見，主改者遇不改之文，則没而不書；主不改者遇改月之義，則諱而不録，終不能曉然相通，以袪學者之惑。曰：『周以子月爲正、爲一月信矣，以爲春乎？』曰：『然。』『寒暑反易可乎？』曰：『先王之制，易姓受命，必改正朔、易服色，新民之耳目，以權一時之宜。非謂冬必爲春，子之月便可祈穀上帝，便可犧牲毋用牝也。』曰：『未有安乎？』曰：『固也。不然，夫子不曰「行夏之時」矣。周公作禮，正月之後不復曰正歲矣。』曰：『子謂必其筆之史册者則用時王正月月數，伊訓之「元祀十有二月」，蔡氏以爲殷正月者，果何月乎？』曰：『建子月也。』『殷正固在丑月，然則「嗣王祗見」及太甲篇之「嗣王奉歸」不在正月乎？』曰：『後世嗣王服喪，攷之顧命，固有常儀，何待正月？而放桐之事，又人臣之大變。周公之聖猶被流言，阿衡之心爲何如哉？朝而自怨，夕而復辟，尤不須於正月也。況正月但書十二月，以虞書「正月上日」、「正月朔旦」及秦、漢而下例之，殷不其獨無正乎？』曰：『秦以亥正，猶稱十月，不亦同乎？』曰：『秦正之謬，何足取法？蓋秦以寅月書正，歲首十月，其制又異，不若殷之全無正也。』曰：『或者謂晉用夏正，故卜偃、老人之言如此，則又何説也？』曰：『是又不然。老人之言在晉文伯後，容或有之。卜偃之言及獻公之世。是時篡國日淺，二軍始備，晉文未興，齊桓尚在，雖嘗滅耿、滅霍，小小得志，方朝周納貢之不暇，亦何暇毁冠裂冕、更姓易物而用夏正哉！』然則愚之所見爲有據。而春秋『王正月』之一辭，今古諸儒不敢輕議者，固著明矣。」
史氏伯璿曰：「張氏之説與陳定宇之説互相發明，甚善。至於商書再言十二月之辨，尤可以補陳説之缺，故備録之於此云。」
或謂改正朔而不改月數，夏、商、西周之時皆然。故商以建丑之月爲歲首，而書言「元祀十有二月乙丑」，又言「惟十有二月朔」，是商雖以丑月爲正，而寅月起數，未嘗改也。以蔡傳推之，固是如此。然張敷言之説極有理，所礙者卽位之年不當稱元祀耳。蘇氏謂崩年改元，亂世之事，不宜在伊尹而有之。此是據周禮以律商耳。三代之禮，至周大備。踰年改元，至周始定。此制夏、殷時未嘗有也。蘇氏推周制律商，亦猶顧命中推春秋之禮以議召公。召公親與周公同僚，爲周公所敬信，豈知禮反不及蘇氏邪？是皆未得爲至當。蔡傳引秦正爲不改月數之證，張敷言已辨之。或又謂因正朔之改而并改月數，周東遷以後則然。意者平王于遷洛，稍欲示有所革，以新天下耳目，故因先王正朔之改，而併改月數以合之。愚竊以爲蔡氏主不改月數之説而爲春秋所礙，故其援引皆不及春秋。或爲此説，蓋欲爲蔡氏剔撥此礙，會諸經而定爲不刊之論。但此事須得先秦古書爲據，方可取信來世。今但以臆度傅會，未得爲定論也。平王不能自振，事事因循，何以見其獨有意於此邪？
書伊訓「惟元祀十有二月」蔡氏傳云云，秦建亥矣。且秦史制書改年，始朝賀皆以十月朔。夫秦繼周者也，若改月數，則周之十月爲建酉矣，安在其爲建亥乎？
史氏伯璿曰：「周亡於秦昭襄王五十一年乙巳，秦改正朔於始皇二十六年庚辰，當是時周亡已三十六年矣。周在時，禮樂已不自天子出，號令已不行於天下，民間私稱已皆是寅月起數者矣。周既亡矣，則建子之正已不得爲時王之制，天下又安有所謂周正者乎？然則秦所謂冬十月者，是因民閒私稱夏正而書之，無足疑者。此於周改月數之説自不相礙，不足以爲據也。」
書泰誓上「惟十有三年春」，蔡氏傳云云，又按漢孔氏以春爲建子之月，蓋謂三代改正朔，必改月數，必以其正爲四時之首。序言「一月戊午」既以一月爲建子之月，而經又係之以春，故遂以建子之月爲春。夫改正朔不改月數，於太甲辨之詳矣。而四時改易，尤爲無義，冬不可以爲春，寒不可以爲暖，固不待辨而明矣。或曰：「鄭氏箋詩『維莫之春』，亦言周之季春，於夏爲孟春。」曰：「此漢儒承襲之誤耳。且臣工詩言『維莫之春，亦又何求。如何新畬，於皇來麰，將受厥明』，蓋言莫春之時，麰麥將熟，可以受上帝之明賜。夫麰麥將熟，則是建辰之月，夏正之莫春審矣。鄭氏于詩且不得其意，則其攷之固不審。不然，則商以季冬爲春，周以仲冬爲春，四時反逆，皆不得其正，豈三代奉天之政乎？」
史氏伯璿曰：「四時改易，冬不可爲春之疑，但以夫子『行夏之時』一言證之足矣。既有所謂夏之時，則必有所謂商之時、周之時。顔子問爲邦，夫子欲其行夏之時，則是當時所行未是夏時也。未是夏時，非周之時而何？夏之時以建寅之月爲春，則周之時必以建子之月爲春矣。若周之時春亦建寅，無以異於夏時之春，則夫子何必曰『行夏之時』哉？至於鄭氏箋詩，蓋亦不知民閒私稱只是夏時，而例以時王之制律之，故致此誤耳。蔡氏非之誠是也。若以張敷言史册所用民俗所言二説例之，則不待多辨而自解析矣。蓋詩爲歌詠之辭，所言多是以寅月起數者，不特臣工一篇爲然，正所謂民俗歲時、相與話言者也。鄭氏必欲拗以從子固誤，蔡氏又欲援以爲不改月數之證，要亦知其一而不知其二也。」
書武成篇「惟一月壬辰」，蔡氏傳曰：「一月，建寅之月。不曰正而曰一者，商建丑，以十二月爲正朔，故曰一月也。」
史氏伯璿曰：「二孔、林氏皆以一月爲子月，蔡氏不從其説。竊意一月便是子月，無可疑者。其所以不曰正而曰一者，以時方舉事，商命未改耳。時王正月在周家，雖因國俗紀候而未得定正月之名，史官追書前事，亦不容因後改前，失傳信之意也。與七月詩『一之日』者正同，推彼可以明此矣。又按夏書明有三正之文，而天正、地正、人正之名見者，亦非一處。若『皆以寅月起數』與『商正建丑以十二月爲正朔，故建寅之月不曰正而曰一』之言，則是惟夏爲有正，殷、周雖改正朔，而皆無正月之名，烏在其爲天正、地正，建子爲正、建丑爲正也？」
陳定宇又曰：「愚按蔡氏於泰誓上及武成，皆以孟春一月爲建寅之月，與二孔之説不合。必證以前漢律曆志始尤明白。志曰：『周師初發以殷十一月戊子。後三日得周正辛卯朔。明日壬辰，至戊午渡孟津。明日己未冬至。二月朔，四日癸亥，至牧野。閏二月庚寅朔。三月二日庚申驚蟄。四月己丑朔死霸。死霸，朔也。生霸，望也。是月甲辰望，乙巳旁之。故武成曰：「惟四月旁生霸，越六日庚戌，武王燎於周廟。」』以節氣證之，則武成以周正紀月數，而非夏正，不辨而明矣。」
史氏伯璿曰：「漢志雖非先秦古書，然終是近古可信，較之陳寵傳，則此尤爲近古，皆非唐、宋以來諸儒臆度附會、無所證據之比。讀者宜有取焉。竊嘗又按易臨卦彖辭有曰『至于八月有凶』。此八月，程、朱二夫子皆以爲自子月數起，當是六月遯卦。雖本義兼存或説『是今八月觀卦』之言於後，終不如主前説之力，況前説勝後説，又朱子平日解經之通例乎？兼語録答學者之問，又只主周正可見。愚竊以爲臨彖『元亨利貞』與『有凶』皆主陽言，以二陽上進，淩逼四陰，故其亨在陽將來。諸爻盡則變，則二陰長而漸盛，故其凶在陽。況臨、觀與遯三卦皆就陽爻取義名卦，陽浸長則爲臨，陽避退則爲遯，陽在上示下則爲觀。然則避退可以言有凶，在上示下不可以有凶言明矣。觀雖亦是陰長陽消之卦，然聖人扶陽抑陰，固已别取義明卦矣，不應於此又指爲凶也。然則八月指遯而無凶明甚。卦辭又文王所繫，文王在商而自子月起數者，亦猶周公『一之日』、『二之日』紀數也。」
「右正朔月數改與不改之説，自孟子以來千五、六百年，諸儒無有定論。近代陳定宇、張敷言之説，議論援據，似覺平正確實。愚深信之，而同志辨詰紛然。暇日裒集諸説一處，仍疏己見於後，以俟有道而就正焉。」
愚按：史先生及張、陳二家之説可謂精心考究，然尚有一二未盡者，愚請得而折衷之。張謂晉獻公時未敢遽用夏正，卜偃對君只沿民俗之通稱，此猶是以常見拘泥。晉實是行夏正，看僖十五年韓之戰及昭三十二年城成周，與經所書先後俱差兩月，經用周正，傳因晉俗而用夏正，此便瞭然。杜預載汲冢書，記曲沃莊伯之十一年十一月爲魯隱之元年正月，其紀年篇皆用夏正。先儒謂晉封太原，沿唐堯之故俗，理或有之。然看來成周盛時，原所不禁。不特周也，亦通三代之所不禁。看豳風稱「一之日」、「二之日」，公劉當夏之時，便已自以子月起數。周有天下，遂定爲正朔，但不曰「正」而曰「一」，以避時王之尊號。至武王伐商之年，商命未改，猶曰「惟一月壬辰」，不敢遽用「正」字。詩、書所稱，同一揆也。文王於殷時彖易，於臨卦曰「至于八月有凶」，亦用子月起數，八月爲夏之六月。夏、殷時不禁豳周之用子正，周時獨禁晉之用寅正乎？若三代果有此禁，則啓之罪狀有扈氏，只當云「怠棄夏正」，不當云「怠棄三正」矣。孔子大聖人，爲周之臣子，不當教顔淵以行夏之時矣。當日答顔淵，只是現在侯國有用顔子爲政者，便當行此數事，非必謂代周而有天下更姓改物，然後行夏之時也。孔子時不比孟子時，以扶起衰周爲念。若謂百年之後代周而王者當如此，則孔子教顔淵，乃是懸空説話，不是現在可行之事，豈聖賢商略治道之旨乎？可見當時原是通用，在聖人亦看得平常，又何疑于晉之用夏正也？其謂秦以寅月書正，第以十月爲歲首，亦未然。彼第見吕不韋作月令用夏正，故云然。不知秦亦改時改月，亥月竟稱春正月，至寅月已稱夏四月矣。沿至漢高、惠、文、景之世猶然。至武帝太初定曆，改用夏正。史官因追改前年月，獨漢元年冬十月失於追改，猶仍秦舊，故有五星聚東井，致高允之疑。其實秦之冬十月，乃夏正之七月。七月初，未交中氣，猶未離六月躔度，日在鶉火與東井，秦分鶉首，猶是隔宫相望。金、水二星附日而行，故俱得會於此。漢初司星者原不錯，因後來史官失於追改，後人疑爲夏正之十月，則日躔析木之次，與鶉首秦分隔離七宫，金、水無會聚之理。秦之改時改月無所見，此一條其大彰明較著者也。詳見唐顔師古漢書高帝紀注及宋劉攽貢父説中。顔、劉俱在史前，而史援引張説未及辨正，可見考核精細之難也。
又案：秦時置閏俱稱後九月，蓋是時曆法不講，不知隨時置閏之法，都堆積在歲終。春秋末年已有此病。此亦秦改時改月之一證也。秦史只稱爲閏十二月，漢太初以後追改爲後九月耳。
余讀春秋，每苦日食置閏不得其解。據先儒舊説，春秋不應置閏而置閏者凡二，應置閏而失不置者凡三，至日食之乖繆尤多。穀梁曰：「言日不言朔，食晦日也。言朔不言日，食既朔也。」及襄二十一年九月十月頻食、二十四年七月八月頻食，諸儒皆以爲日無頻食法，日月無頻交之理，不交，無從有食。歷千年罔有折衷。又經、傳中日月多有互異。孔穎達曰：「凡異者，多是傳實而經虚。」以余攷之，亦有經不誤而傳誤者，有經、傳俱不誤而杜以駁正經、傳反致誤者。孔氏僅能發明杜氏之義，而無能救正杜氏之失。至宋儒益務以義理爲穿鑿，不攷本末，憑空臆斷，至使千年經義沈霾晦蝕于附會之儒生、鹵莽之老宿，重可歎也。歲癸亥，華生綱從余遊，年二十三歲，性敏而有沈思，余教以推求春秋朔閏之法。以方幅之紙，一年横書十二月，每月繫朔晦于首尾，細求經、傳中之干支，日數不合，則爲置閏。始猶覺其牴牾，十年以後迎刃而解。其合者凡十九，不合者前後率不過差一、兩日。因經、傳之日數以求晦朔，因晦朔之前後以定閏餘，與杜氏長曆不差累黍，其違異者則爲著論駁正之。乃知春秋二百四十二年之事迹，指掌可數，粲若列眉。而後儒之憑空臆造，都成䆿語。試約舉三、四事言之。桓五年「正月甲戌、己丑，陳侯鮑卒」。傳曰：「再赴也。」杜謂甲戌前年十二月廿一日，己丑此年正月六日。今考桓四年冬當有閏十二月，甲戌實是正月廿一日，而己丑則二月七日也。是經書「正月甲戌」不誤，第「甲戌」之下當有闕文，「己丑」之上併脱「二月」兩字耳。傳不知而誤以爲再赴。杜併不知而誤以今年之日屬之前年，由失不置閏故也。昭元年「十二月，晉既烝。趙孟適南陽。甲辰朔，烝于温」。杜以甲辰爲十二月朔，謂晉烝當在甲辰之前，傳言十二月誤。不知是年當閏十月，不可依長曆作閏十二月。經、傳皆有十一月己酉，己酉先甲辰五十五日，則甲辰非十二月朔可知。服虔云：「甲辰，夏十一月朔也。」蓋夏之十一月，於周爲正月。晉烝以孟冬，而趙氏以仲冬烝于家廟。傳以烝本冬祭，不可繫之來年，而甲辰實正月朔，故特變其文，先言十二月晉烝，而後言甲辰朔，此明係兩月事。趙氏之烝自在明年正月。傳紀晉事自用晉之夏正耳。杜不知傳文書法之變，誤以來歲之日屬之今年，由置閏失所故也。更有經、傳俱不誤而杜、孔誤者。莊二十五年「六月辛未，日食，鼓，用牲于社」。左傳曰：「非常也。」左氏之意，蓋謂正陽之月，日食爲非常之變異爾，是解所以鼓、用牲之故。而杜釋爲非常鼓之月，由置閏失所，誤使七月爲六月。夫不應伐鼓而伐鼓，不過失于謹慎，未足重煩聖筆。而正陽之月受陰氣虧損，乃災異之大者。杜不舉其大而舉其細，何爲乎？今推算辛未確是六月朔日。自莊元年閏十月至二十四年閏七月，凡九置閏，正合五歲再閏，十有九歲七閏之數。而孔氏曲從杜説，反謂二十四年八月以前誤置一閏，所以使七月爲六月。此經、傳俱不誤而杜、孔自誤也。又有杜、孔俱不誤而後儒以意推求而誤者。襄二十八年「十二月甲寅，天王崩。乙未，楚子昭卒」。相去凡四十二日。杜、孔俱云日誤。而胡文定指爲閏月。經不書，謂是喪服不數閏之證。吕氏本中至反駁杜、孔爲非。殊不知置閏須通計兩年上下。若此年十二月置閏，則來年二月安得有癸卯？五月安得有庚午乎？今推算閏當在來年之八月。此宋儒不考經、傳前後，横空臆度，並不信杜、孔而失之者也。此卷獨多，約有一百八十餘頁。就一卷中釐爲四卷。學者執是求之以上下數千年諸儒議論，如堂上人判堂下人曲直；又如執規矩以量物，毫髮不容少錯。余于此用心良苦。而位置閏月、排列朔晦，則華生經始，華子師道改正之力爲多。嗚呼，綦難哉！余往懷此志六、七年而苦無端緒，聞泰興曙峰陳先生有書六卷，屢郵書求其令嗣而不獲。而臨川師有春秋年譜一書，亦未見示。亡兒炳從旁贊曰：「是不難，從經、傳日數求之足矣。此事兒請任之。」余呵之曰：「爾何知！」炳不敢言而退。今幸是編成，喜二華之能成吾志，而又恨亡兒之不得與成其事也，爲泫然者久之。輯春秋朔閏表第二。
襄二十九年閏八月，逆數至二十七年兩閏。杜因左傳「辰在申」、「再失閏」之文，頓置兩閏十一月。二十九年閏八月距二十七年之後閏十一月，相去凡二十二月。
案：自隱元年至哀十六年孔子卒止，通計二百四十四年，論常曆法當有九十閏。今據經、傳月日推校得八十七閏，杜註于襄二十七年頓置兩閏十一月，以應天正，合來凡八十九閏，通計少一閏。
又左傳襄九年十二月下有「閏月戊寅濟于陰阪侵鄭」，杜註謂此年不得有閏月，當是「門五日」之譌。除此不算外，通計表内閏月見經者二，見傳者七。
凡長曆失不置閏今增置者三：桓四年閏十二月，莊二十年閏十二月，成十二年閏五月。長曆錯置閏今削去者一：莊二十九年閏二月。其置閏稍有後先，今改正者五：僖八年閏十一月今改九年閏七月，文八年閏七月今移在九年，昭元年閏十二月今改閏十月，八年閏八月今改十年閏五月，哀五年閏十月今作閏十二月。皆據經、傳上下月日參校，不敢曲爲遷就。餘悉同長曆。
馬融曰：“子，孔子也。”白虎通曰：“學者，覺也。”文從爻，雜物撰德，有所交效，包内外，兼人己，合知行，而成其覺者也。先覺覺後覺，後覺效先覺，故人物之異全視所覺，知覺之異全視所學。但時勢不同，則所學亦異。時當亂世，則爲亂世學；時當升平太平，則爲升平太平之學。禮時爲大，故學亦必隨時而後適。孔子爲時聖，學之宗師也。時亦兼數義，日知月無忘，則時時爲學；循年而進，無時過而難成，亦是也。習，鳥數飛也，假借爲貫，言熟習也。説，樂之内也。凡學至熟習，則觀止神行，怡然理順，逢源自得。況聖人之學通天人，神明精熟，闔闢往來莫不自在，安得不欣喜懽愛耶？人道賤愚而貴智，所以異于物；輕野而尚文，所以異于蠻。此言，修己以自得爲先，不得㝠心坐廢；以時爲中，不得守舊泥古。此爲開宗明義弟一旨，故上論一書以時始以時終，以明孔子之道全達于時。學者不可不察也。
朋，羣也。包氏曰：“同門曰朋”，鄭氏曰：“同志曰友。”自，從也。樂，喜也。教學既精，羣黨類聚，仁智及人，信從日遠，修學有效，人生之樂也。惡獨而貴朋，所以合乎羣。合小羣不如合大羣，其學愈高，其用愈遠，聖人則合億萬世界，億萬年載之衆生，咸從其教，盡爲之朋。其朋無盡，其樂亦無盡也。此言，及人聞風，皆歸聖人。于己身首言學，于人倫首言朋，蓋萬理有變，而學之與朋，貫萬億世而不易者。太平世後人人有學，人人皆朋，只此二義盡之，故尤尚之也。
愠，怨怒也。君子，人之道德成名者。易曰：“不易乎世，不成乎名。”不見是而無悶，樂則行之，憂則違之，確乎其不可拔，斯爲有德之君子也。蓋君子之入于人世，智仁兼修，人己共證，拯捄羣生，天下歸往。然羣生之根性不齊，時世之昏濁或甚，舉世疑謗固亦有之。然君子人貌而天心，燕處超然，雖現身人羣，而不隨于事、物，遊于物表，和于天倪，在衆如無衆，在身如無身，故無所愠也。聖人之于羣生，如慈母之撫嬰兒，無論笑啼，但有愛憐，全無愠怒，争席則喜，遇難而安，故無量出入，絶無窒礙也。此極言聖者自得之至，無人己之見存也。
孝，從老省，從子，子承事父母之謂。弟，韋束之次弟，假以承事兄。立愛自親始，立敬自長始。父齒隨行，兄齒雁行，朋友不相踰，習成恭讓，然後出以事君、事長、使衆。小之則和順積躬，大之則悲憫萬物，必不侵犯人人自由之疆界，而況于長上乎？長上壓制太過，或不得已而求伸，謹厚者亦爲之，然猶非所好也，況于稱兵以亂天下乎？蓋作亂者爲最不仁之事，非孝弟無以絶其源也。務，趣也。本，木根也。包氏曰：“能事父兄，然後仁道可大成。”董仲舒曰：“仁者不争。無傷惡之心，無隱忌之志，無嫉妒之氣，無感愁之欲，無險詖之事，無僻違之行，心舒則志平，氣和則欲節。”聖人治其道而以出法，治其志而歸之于仁，仁之美者在于天。天，仁也。天覆育萬物，既化而生之，又養而成之。人之受命于天也，取仁于天而仁也。尸子曰：“孔子本仁。”孟子述孔子曰：“道二，仁與不仁。”老子以天地聖人爲不仁，孔子以天人爲仁，故孔子立教，一切皆以仁爲本。山川、草木、昆蟲、鳥獸，莫不一統。太平之世，遠近大小若一；大同之世，不獨親其親，子其子，老有終，壯有用，幼有長，鰥寡孤獨廢疾皆有養，仁之至也。然天地者，生之本；父母者，類之本。自生之本言之，則乾父坤母，衆生同胞，故孔子以仁體之；自類之本言之，則父母生養，兄弟同氣，故孔子以孝弟事之。此章爲撥亂世立義。孔子立教在仁，而行之先起孝弟。有子立教之意，以孔子生非平世，躬遭據亂，人道積惡，自人獸並争之世，久種亂殺之機，無論何生，觸處迸發，加逢亂世險詖，詐謀百出，機械亂種既深，何能遽致太平大同自由之域？孔子因時施藥，必先導之于和順，而後可殺其險機，又必先自其至親誘其不忍之心，然後可推恩同類，以動其胞與之愛。故撥亂之法，先求小康，而後徐導大同。孝弟者，先導其一家之小康，而徐推于天下之太平，此蓋治教必然之次序也。
有子，孔子弟子，名若，少孔子四十三歲。孔子没後，子夏、子游、子張之賢皆師之，蓋爲孔子傳道之大宗子。自顔子外，得孔子之具體，最似孔子者也。當時惟曾子不從，故别爲一宗。荀子非十二子篇，以子思、孟子案飾其言，以爲仲尼、子游爲茲厚于世，則子思、孟子爲子游後學。而子游嘗事有子，故有子實盡聞孔子之大道者。論語于七十子皆字之，惟于有子、曾子稱子。蓋孔門之後，儒雖分八，而本始實分二宗。譬之禪家，有子廣大如慧能，曾子謹嚴若神秀也。惜有子早没，故所傳不及曾子之廣。後儒列十哲，擠有子于末，而以子思、孟子出于曾子，實沿王肅僞家語之謬，不足據也。
孔子志在春秋，以成其體天之仁；行在孝經，以成其錫類之孝。故以春秋之仁爲經天下之大經，孝經之孝爲立天下之大本也。然觀孝經言事親者甚少，而言待天下人甚多，蓋“孝子不匱，永錫爾類”，必錫類乃爲大孝。故堯舜仁覆天下，而孟子稱之曰：“堯舜之道，孝弟而已。”誠以孝弟爲行仁之本。立愛自親始，本原既定，推以愛民物，通天人，而大道自生也。蓋爲行仁先後之序焉。孔子之道好生惡殺，故乾曰大生，坤曰廣生，天地之大德曰生。而争殺作亂，乃亂世最不仁之事，聖人所最恐而憂之者也。孔子好仁而惡不仁，欲胥天下而致于太平之世，而亂種流傳，不能遽致，故發孝弟之道，以絶争亂之源，而爲仁愛之本。積重既久，保合太和，然後大同之道乃可行也。
包咸曰：“巧言，好其言語；令色，善其顔色。皆欲令人説之，少能有仁也。”逸周書官人篇：“巧言令色，皆以無爲有者也。”人多惑之以爲慈仁，孔子特明其非也。蓋人之生直，故貴尊其德性，質直好義、自由自立，若以巧詐欺人，則天良斵喪。其生，則性德式微；其死，則魂靈澌滅；同時處人羣則大害；後世傳人種則更傷。其過若小，而播惡無窮。孔子欲行仁道，則不得不惡害仁種之人。蓋亂殺之害，顯在人世，人易知之；巧詐之害，微在心術，人所難知，而其爲害于人世人種則一也。此皆亂世之俗，而爲官人尤甚。誤信惑之，不爲反噬，亦爲所累。孔子生當其時，故先惡之，若太平世，則自無此矣。
吾，我；自稱也。一晝一夜曰日。省，察也。朱氏曰：“曾子，孔子弟子，名參，字子輿。盡己之謂忠，以實之謂信。”廣雅釋詁：“專，業也。”吕氏春秋曰：“所專之業不習則隳”，是也。蓋忠信以立德，專學以成才。戒浮華，去泛騖，專門之學不敢不習也，皆對人而立其誠也。何休曰：“忠信所以進德，所以遠于巧言令色矣。傳，六經之微言大義也。習，温習也。”何休不從古文，而亦解作傳。或齊論作傳，專當爲傳之省文。臧氏庸引陸氏釋文條例，以爲假借，是也。前惡巧令，此貴忠信，皆撥亂世而反之正，以捄人種之陷溺也。
第一章言學以合羣，然合羣之道必在仁，而久積争殺不能達仁，則當明孝弟以先之，孝弟者人羣之本也；久積作僞不能致仁，則當主忠信以變之，忠信者人心之本也。此孔子之道而有子、曾子傳之。論語特以孝弟忠信繼學與仁，此其開宗明義者也。忠信者，誠也。人道之有忠信，如穀之有種，如水之有源。苟無忠信之心，如剪采爲花，非不美觀，究無真采；如堰水爲陂，非不汪洋，應時枯竭。故一切治教，皆以忠信爲基，有忠信乃有治教，無忠信則治教立亡矣。一人忠信之至，則可感天人貫金石，雖大同之世亦不過講信修睦，人人忠信而已。故人道始于忠信，亦終于忠信。
孔子立教，弟子後學傳之。論語爲後學傳孔子之教者，故修學及朋之後，明傳之義。立教雖爲公理，然人能弘道，非道弘人，教能傳習則廣，教不傳習則微。故曾子首以忠信爲本體，卽以傳教爲日用，日日省之能傳教否。此曾子所以能爲傳教之大宗，而後學所當師法也。曾子所生爲魯人，近聖人之居，久染大教，其壽九十，言論最多，發明最久，弟子最衆，故與有子分峙，而尤爲孔門最大之宗派。曾子十篇，尚散見于大戴禮中。其學以修身守約爲宗旨，與論語各章意義皆同。葉水心謂：“曾子没時亦以動容貌、正顔色、出辭氣、啟手足爲自省，蓋終身力行守約，而未聞孔子大道”，未免太過。然于孔子至仁太平之大道不甚發明，其與有子開口言仁者，大小逈殊矣。蓋有子爲大乘，曾子爲小乘，後學以曾子爲大宗而尊信凴守之，于是孔子之大道不光，未必不因此。蓋顔子、有子不壽而孔道遂隘，而幾失其宗，此天下之大不幸也。
包咸曰：“道，治也。千乘之國者，百里之國也。古者井田，方里爲井，十井出一乘，百里之國適千乘也。爲國者，舉事必敬慎，與民必誠信，節用不奢侈。國以民爲本，故愛養之。作事使民必以其時，不妨奪農務。”包説是也。馬融以爲，井十爲通，通十爲成，成出革車千乘，是地方三百一十六里。此依劉歆僞周禮，與今文，詩：“公車千乘”，王制、孟子公侯百里制相反，此僞説也。敬，警也。敬信言其體，節愛言其用。易曰：“節以制度，不傷財，不害民”，有豫算之謂，非儉嗇以失國體也。此爲據亂世發也。亂世道路未通，分國萬千，如今土司然。君長驕侈詐欺，奴隸其民而虐使之，雖以文王之築臺沼，猶使其民，蓋時世使然。今土司一切征役其民，猶然也。故春秋于築臺築城皆譏之，至非時用兵尤所惡。讀杜甫詩：“爺娘妻子走相送，哭聲直上干雲霄”，及三吏、三别諸詩，可見不敬事而妄使民之禍，至唐世尚如此。故孔子貴卑宫而惡雕牆，尚節儉而惡奢侈，誠惡不愛人而妄使民也。君長奢侈，多一日之征役，則民失一日之農時，況于朝令夕改，民無所信，征役相仍，土木不息，則民之農時盡失，父母妻子凍餒，所關至大矣。故重戒之以敬信節用，而諄複之以愛人使時，又立爲法，使民不過三日，皆撥亂不得已之意。未能太平，僅求小康之義，爲當時藥也。自王安石行雇役法，無復使民，則此言爲舊方矣。然各國仍有使民者，聖人之爲醫甚遠，各因其病而服其藥可也。若夫敬事信民，節用愛人，則凡執政者所當服膺，而無分于天下一國，平世亂世者矣。
千乘之國，蓋古者以農兵立國之法。若平世，則團體日大，無復此國。然平世之大農大工大商，其一厰一場占地數十里，用人數萬，世愈大同，則各業皆爲大公司，其厰場之地愈大，用人愈多，各成古國之小團體，各自爲治。其執事業既多，人民既衆，度支既廣，興作有時，治之之法亦與古千乘之國無異。興作必當謹慎，號令必當誠信，度支必定豫算，同夥必當親愛。興作必當限時刻，無違其食息，而致其貧病，則無論何世皆能行之。善乎！程子謂：“聖人此言雖淺，然通乎上下也。”故孔子之言，圓通無礙，如大華嚴學者，無泥守之，而觸類引伸之。孔子不云乎？“舉一隅不以三隅反，則不復也。”泥一隅者，是孔子所不教者矣。
謹者，行之有格也。信者，言出至誠也。汎，博也。衆，謂衆人。親，近也。仁，謂仁者。餘力，猶言暇日。以，用也。文，道藝也；凡一切學術著之文字者。尹焞曰：“德行本也，文藝末也。窮其本末，知所先後，可以入德矣。”朱子謂：“力行而不學文，則無以考聖賢之成法，識事理之當然，而所行或非。”愚按，此孔子呼弟子而教之。蓋孔子之門人，皆已成人，在二十，敦行孝弟，親師取友，博學不教之時，不爲童子言也。若童年，則自六歲學書，十歲就傅，十五入大學，專力學文，不與衆接，亦不責以成人之禮。惟二十之後，責以成人之禮，入事父兄，出取師友，接人任事，皆有責任，不能責肆力于學文矣。然少有暇日，必當爲學，以益智養魂。蓋學者終身爲之，不能以事物間者，始有知識。接物之時，要在熏陶德性，與接爲搆，視其所染，習善則善，習惡則惡，故以親近仁者爲歸。而乾元資始，萬物同體，民皆同胞，只有愛矜，絶無嫉惡。蓋以孝弟發其行仁之始，以汎愛衆極其行仁之終，以謹信肅其行仁之規，以親仁熏其爲仁之習，而後學文以廣其智益。雖仁智雙修，而始終于仁，但以智輔仁，所以養成人之德也。蓋文國重英年，垂教望後生，故鄭重于治國之後。然聖人雖爲弟子告，而婦女亦可行。若語汎愛親仁，則雖童幼耆耋豈有異哉！
子夏，孔子弟子，姓卜，名商。少孔子四十四歲，爲魏文侯師，壽百餘歲，講學西河。人疑于孔子，故荀子謂：“有子夏氏之儒。”蓋在有子、曾子之外，爲孔門之大宗矣。竭，負舉也。致，送詣也。此爲撥亂世明人倫而發。人道始于夫婦，夫婦牉合之久，所貴在德，以賢爲賢。言擇配之始，當以好德易其好色。蓋色衰則愛弛，而夫婦道苦，惟好德乃可久合。關雎憂在進賢，不淫其色，哀窈窕思賢才是也。父母鞠育，顧復其恩罔極，大德宜報，當用勞竭力也。事君就職，不得私愛其身，故食焉不避其難也。交友，約言必信，久要不忘。凡此四倫，人所同具，凡此四行，亦非絶高。視夫“刑于寡妻，永錫爾類”；“格君之非，熏德善良”者，硜硜篤守，拘執小節，雖曰未學可矣。蓋學者，窮物理之所以然，審時世所當然，變化無端，惟義所在，誠非拘執一節者所能議也。然生當亂世，不爲惡俗所染，皎然不欺其志，雖出于美質，篤行而學者實亦不過如是也。
重，敦厚也。威，威嚴。固，陋也。言重則有法，行重則有德，貌重則有威，好重則有觀，若輕佻不厚重，則無威儀；空疏不學，則固陋也。一切虚僞，無源之水，無根之木，必不能久，故不誠無物，無論行業學者，必以是爲主焉。奉忠信爲君主，而後百義從之，斯斷不爲小人之歸矣。人視所習，莫嚴于師，莫親于友。其居游皆勝己者，不期益而益矣，其居游皆不如己者，不期損而損矣，故夾輔之人當須勝己。周公曰：“不如我者，吾不與處，損我者也；與吾等者，吾不與處，無益我也。”勿，禁止辭。憚，忌難也。人道進德，全在改良，愈改愈進。亦復有過，改之無已，則進而愈上，若憚于改，則安于其失，非止永無進益，甚且積爲罪愆，習爲固然，至惡積而不可解也。故君子小人之上達下達，專視憚改過與否耳。游氏曰：“君子之道，以威重爲質，而學以成之；學之道，必以忠信爲主，而以勝己者輔之。然或吝於改過，則終無以入德。而賢者亦未必樂告以善道，故以過勿憚改終焉。”
慎終者，喪禮也；追遠者，祭禮也。死者，人之所患，遠者，人之所忘。孔子上因先聖，制喪禮，則凡招魂藏魄之事，必誠敬而勿使有悔；制祭禮，則凡出祖祧廟之遠，必追享而使人勿忘。記曰：之生而致死之，不仁而不可爲也；之死而致生之，不智而不可爲也。聖人于鬼神死生之故，知之既深矣。然鳥獸失羣，猶有啁啾之頃，何況至文明之人而置之？故不欺死者之無知，不忘祖宗之已遠，事死如生，事亡如存，厚之至也。所以教民者深矣，故民從其德，念祖思親，雖違萬里，猶念祠墓，不忘宗國。中國人種族之盛于萬國，殊于大地，蓋孔子立教爲之也。今民之不散，其已然之效矣。
子禽問於子贛曰：“夫子至於是邦也，必聞其政，求之與？意予之與？”子贛曰：“夫子温、良、恭、儉、讓以得之。夫子之求之也，其諸異乎人之求之與？”
子禽，姓陳，名亢。齊陳氏，卽史記弟子傳之原亢，漢書分爲三人，誤矣。子贛，姓端木，名賜，少孔子三十一歲，皆孔子弟子。温，和也；良，易也；恭，肅也；儉，節也；讓，謙也；皆禮教也。興于詩，立于禮，成于樂。言夫子未嘗求之，但覩其德容尊行，人親附之，則告語之。蓋時君尊禮，自以其政問之，非若他人必求而後得也。其諸，蓋齊魯語，公羊：“其諸君子，樂道堯舜之道與？”人才有界，後世高才鉅學，亦多預聞政事。况聖人出于人間，復出倫類，如泰山之于丘垤，河海之于行潦，所至如覩異人，觀佛所至各國迎拜可知矣。孔子過化存神，既非人所能測，而其禮樂文章之盛，徒屬之才，春秋處士實無其比，所至公卿聞而震驚，就而咨問，乃其好德之良固然。而未有授之以政者，則根器太下，私欲害之。然卽此言之，聖人之德盛禮恭尚可想像焉。謝氏良佐曰：“學者觀于聖人威儀之間，亦可以進德矣；若子贛亦可謂善觀聖人，善言德行矣！今去聖人二千五百年，以此五者想見其形容，尚能使人興起，而況于親炙者乎？”
在，存也。觀，諦視也。在心爲志，發事爲行，此爲觀人于家而言之。父在，子不得專，故觀志；父死，子述其業，故觀行。然雖父没，在喪三年，哀慕猶若父在，不忍改父之事者，蓋孝子之心矣。至于喪畢，人之業有權限，而志可自由，雖父之尊親，過則改之，無能掩抑之者也。京房易傳：“幹父之蠱，有子，考无咎。”子三年不改父道，思慕不皇，亦重見先人之非。師丹曰：“古者諒闇，三年不言，聽于冢宰。三年無改于父之道，就居喪，蓋三年中尚稱子也。”尹氏曰：“如其道，雖終身無改可也；如其非道，何待三年？然則，三年無改者，孝子之心不忍故也。”游氏曰：“三年無改，亦謂在所當改而可以未改者耳。”
禮者，天理之節文，人事之儀則也。用，施行也。和，調也。蓋禮之爲體雖嚴，然皆出于人情之自然，故其爲用，必剛柔相調而不乖，乃免禮勝則離而可貴。先王之道，此其所以爲美，而小事大事無不由之也。如此而復有所不行者，以其徒知和之爲貴而一于和，不復以禮節之，則流蕩忘返而亦不能行也。愚謂，嚴而泰，和而節，此理之自然，禮之全體也。毫釐有差，則失其中正，而各倚于一偏，其不行均矣。禮勝則離，必和之以樂；樂勝則流，必節之以禮。蓋禮以嚴爲體，而以和爲用；樂以和爲體，而以嚴爲用。二者皆不可偏，庶幾欣喜懽愛，中正無邪也。禮者爲異，樂者爲同；禮爲合敬，樂爲合愛；禮爲别宜，樂爲敦和；禮爲無争，樂爲無怨；禮爲天地之序，故羣物皆别；樂爲天地之和，故百物皆化。故禮樂並制，而小康之世尚禮，大同之世尚樂。但人道以樂爲歸，聖人創制皆以樂人而已。惟生當據亂，不能不别，宜以去争。然制禮似嚴，實貴和樂，故無小無大皆樂由之。但物理循環，樂極則哀，故和而不流。禮當大同，但有合愛，仍不能不有節也。有子爲子游之師，當傳大同之道。此章詞雖含蓄，而專明親愛樂人，大同之旨已揭矣。
居爲凥假借，得几而安也。敏，疾也。有道，謂有道術。正，謂問其是非。不求安飽者，志有在而不暇及也。敏于事者，勉其所不足；慎于言者，不敢盡其所有餘也。然猶不敢自是，而必就有道之人以正其是非，則可謂好學矣。尹氏曰：“君子之學，能是四者，可謂篤志力行者矣，然不取正于有道，未免有差。如楊、墨，學仁義而差者也，其流至于無父無君，謂之好學可乎？”不求安飽者，蓋别有神明之樂，則不暇爲體魄之營。安飽固養形所當有事，但不可專務求之，則喪志也。事者難成，故必時敏而後有功；言者易盡，故必慎出而後寡過。大道多歧，行義易偏，自是冥行，愈去愈遠，當問以辨之，必得有道德之士，正定其是非，乃不致誤也。儒行曰：“博學以知服。”
子贛曰：“貧而無諂，富而無驕，何如？”子曰：“可也。未若貧而樂道，富而好禮者也。”子贛曰：“詩云：‘如切如磋，如琢如磨’，其斯之謂與？”子曰：“賜也，始可與言詩已矣，告諸往而知來者。”
諂，佞諛也，卑媚之容。馬六尺曰驕，喻高倨之態。此人處貧富所不能免者，若不以貧屈于人，不以富加于人，完人道自立之界而不侵犯人界。子贛不欲人加，亦不加人，蓋倡自由平等之學。又，先貧後富，曾用力焉，此固孔子所許可者，惟以貧賤驕人，富貴下士，雖迥出尋常，然心跡未能忘富貴也。夫神明之自得，固有出夫貧富之外者。若貧而樂道，研精術學，玩心造化，則忘懷于貧；富而好禮者，施以行德，安以處善，若不與其富，處世間而不礙世境。子贛地位甚高，故孔子以此進之，亦天道也。詩，衞風淇澳之篇。切，刲也。琢，治也。磋，平滑之。磨，釋文作摩，礱也。爾雅：“骨謂之切，象謂之磋，玉謂之琢，石謂之磨。”治之已精，而益求其精，以成寶器。大學：“如切如磋道學也，如琢如磨自修也”，蓋詩文古訓。已，語終辭。子贛自以無諂無驕爲至矣，聞夫子之言，又知義理之無窮，自修之無盡，故驟悟引詩。往者，已發之藴；來者，無盡之藏。孔子作經皆寓微言，如華嚴之藏，滴水可現大海。故一端之旨，類推引伸，六通四闢而不可窮，如春秋之三世，易之卦變，横亘六合而不可盡。既然矣，若詩尤善爲喻者，其觸譬無窮，不止四始五際之密寓微旨也。孔子固云：“舉一隅不以三隅反，則不復。”子贛善悟，孔子許以言詩。然則，後世之泥一二訓詁文字以求詩者，必不足與言詩矣；泥一二文字經典以求孔子者，必不足與知孔子矣。
患，憂也。尹氏曰：“君子求在我者，故不患人之不己知。不知人，則是非邪正或不能辨，故以爲患也。”人不能離人而獨立，無論居游營業，皆與人接搆，若不知人之是非邪正，而誤于交託，則動而必敗，大之喪國，次之亡身，小之亦失業敗名。故人倫之鑒不明，實人道切身之患也。故君子自立在己，而藻鑑在人。雖知人未易，堯舜猶難，然愈難愈當講求其術也。若夫懷才抱德，如川藴珠，如山藏玉，有車必見其軾，有衣必見其服，何患不知？乃人日求人知，而不求知人，何顛倒其用也！
德，元也，爲至極。北辰，北極也，所不動處。史記天官書：“中宫太極星，其一明者，太一常居也。”吕覽：“極星與天俱游，而天樞不移。”説苑：“璿璣謂北辰，句陳樞星。”漢書天文志：“北極第五紐星爲天之樞。”梁祖暅之測不動處在紐星末一度餘。沈括、元郭守敬測極星離不動處三度。言北辰居不動之所，而衆星環旋共拱向之。包氏曰：“德者無爲，猶北辰之不移而衆星拱之。”蓋地生于日而拱日，日與諸恒星，凡一切星雲、星團、星氣皆拱北極而環之，是爲一天。此天之外，又有諸天，無量數天而拱一元。易曰：“大哉乾元，乃統天”是也。以元統天，則萬物資始，品物流形；以元德爲政，則保合太和，各正性命。所謂乾元用九，見羣龍無首，而天下治。行太平大同之政，人人在宥，萬物熙熙，自立自由，各自正其性命。羣龍共成之，而潛龍可勿用，故不待。如衆星日行，而北極可不動也，德無爲也。升平世則行立憲之政，太平世則行共和之政。天下爲公，尊賢使能，講信修睦，人不獨親其親，子其子，老有終，壯有用，幼有長。貨惡棄地，不必藏于己，力惡不出，不必爲己。人人共之以成大同，故端拱而致太平，如北極不動，而衆星共繞而自團行也。無他，惟天下爲公，故無爲而治也。霸主專制爲治，雖衡書擔石，嚴刑重罸，智取術馭，威壓强制，百出其道，職事愈隳，亂機愈伏。無他，惟自私天下，故欲治無成也。包咸爲今文家，説無爲而治者，舜也。此蓋孔門密藏微言，後學宜知玩索焉。
詩三百五篇，舉大數也。史記：“三百五篇，孔子皆絃歌之，以求合韶、武、雅、頌之音。”漢王吉曰：“以三百五篇作諫書”是也。或言三百十一篇者，以毛詩引南陔、白華、華黍、由庚、崇邱、由儀六篇。不知笙詩有聲無詞，安得有篇？此劉歆僞毛之謬，不足據也。思無邪，魯頌駉篇之辭。思，容也。言心有所念，能容之也。反正爲邪。凡詩之言，善者可以感發人之善心，惡者可以懲創人之逸志，其用歸于使人得其情性之正而已。然其言微婉，或各因一事而發，求其直指全體，未有若此之明且盡者。凡詩之詞皆入樂章者，所以和同合愛，故論倫無患，欣喜懽愛，然發乎人情，止乎禮義，則又中正無邪。故詠歎淫泆，發揚蹈厲，使耳目鼻口，心知百體，皆由順正，卽其風喻，無所不有，然必旁行而不流。故詩義無窮，然執要守約，以一言貫之，則“思無邪”盡之。蓋歌謡之事，起于初民，而尤盛于太平，乃人情之至，風俗之原。惟使之情深而文明，氣盛而化神，淘汰其逸邪，而揚詡其神思，則繼三百篇而作可也。
導，引也。政，謂法制禁令也。齊，正也。禮，謂經禮曲禮。免而無恥，謂苟免刑罸，而無恥心，雖不敢爲惡，而爲惡根未忘也。包氏曰：“德，謂道德；格，去非心也。”漢書貨殖傳：“道之以德，齊之以禮，故民有恥而且敬。”緇衣：“夫民，道之以德，齊之以禮，則民有格心。”何晏曰：“格，正也。”民種未良，民德未公，待法律刑罸以治之，民雖畏法而求免罸，然險詖機詐之心未除，卽作弊于法律之内。故政刑者，升平小康之治也。養其善性，和以文明，使民種民俗皆至仁良，日遷善而不知，忠直公溥之風已定，自不屑爲奸慝之事。故德禮者，太平大同之治也。孔子生亂世，雖不得已爲小康之法，而精神所注常在大同，故拳拳于德禮以寓微旨，而于德尤注意。蓋民種自無始來，争殺機詐之根已深，無論如何政教，只稍加滌濯，不能掃除，非以無量大德改易其種，無能治太平之世也。必使無訟，大畏民志，無爲而治，蕩蕩難名，此乃聖人之意歟？
心之所之謂之志，學卽孔子神明聖王之學。後此以立教天下者，但立教成于晚暮，而定志則在十五。蓋神靈之生有自來，故性識早定于童幼。如旭日初出，已自皎然大明，其後之進，不過升至中天，濛氣漸解，而光燿更照耳。雖有增益，非如常人之性識，如聚薪而然之也。立者，大力凝固，鑄練如鐵而不摇。不惑者，大明終始，燭照如日而不眩。書：“天其命哲，命吉凶，命歷年。”蓋人受生于天，有哲命，有禄命。知天命者，窮理盡性，以至于命，凡天人、陰陽、鬼神、幽明、死生之故，通微合漠，闡幽洞冥，諸天無窮，知亦無窮也。耳順者，神氣風霆，聞聲皆徹，通于人天也。耳順之文甚異，孔子神人，誠非淺儒所能測。佛之三明五勝，所謂天耳通者，當同之耶？後人風角鳥占，猶極靈驗，此亦耳通之類，況孔子之神耶？從心所欲不踰矩者，義理血氣，湊泊渾融，官止神行，聲律身度，而神明變化，旁行不流也。孔子自言進學自得之序，蓋其遜詞以勉學者。然聖功之次第，與聖學之精深，亦可窺一斑矣。
孟懿子問孝。子曰：“毋違。”樊遲御，子告之曰：“孟孫問孝於我，我對曰：‘毋違。’”樊遲曰：“何謂也？”子曰：“生，事之以禮；死，葬之以禮，祭之以禮。”
孟懿子，魯大夫仲孫氏，名何忌。違，戾也。毋違，謂不背于理。樊遲，孔子弟子，名須。御，爲孔子御車。孟孫，稱公孫，省文。葬，從死，在茻中。夫子以懿子未達，而不能問，恐誤以從親之令爲孝，故語樊遲以發之。生事、葬祭，事親之始終，具人道畢矣。禮，天理之節文，人事之儀則也。父母但傳體魄，未必皆賢，故生則幾諫，死則幹蠱。孝經特發從父令，未得爲孝之義，故事親始終只能從禮。故大孝在諭義，亂命不可從，而父道可以改。蓋人道只以公理爲歸，雖父母之尊親，不能違公理而亂從之也。
武伯，懿子之子仲孫彘。武，諡也。伯，長也。憂，愁也。唯與惟同，獨也。王充論衡、高誘皆以人子憂父母之疾爲孝。孝經：“孝子之事親也，病則致其憂。”曲禮：“父母有疾，冠者不櫛，行不翔，言不惰，琴瑟不御，食肉不至變味，飲酒不至變貌，笑不至矧，怒不至詈，疾止復故。”馬融以父母憂子之疾，是古文家異説，今不從。
子游，孔子弟子，姓言，名偃。是，祗也。養，供奉也。包氏曰：“犬以守禦，馬以代勞，皆養人者。”馬周疏：“少失父母，犬馬之養，已無所施。”束晳補亡詩曰：“養隆敬薄，惟禽之似”是也。然孟子謂：“愛而不敬，獸畜之。”坊記：“小人皆能養其親，君子不敬何以辨？”言小人亦能盡力養親，惟狎恩恃愛而敬不至，則與養犬馬者何異？孔子恐人知愛親，而不知敬親，故因子游發之，其詞意警切矣。古注説兩存之。
包咸曰：“色難者，謂承順父母顔色乃爲難。”服，事也。先生，父兄也。蓋服勞奉養，人子之所宜，然而不足爲難。惟隱候顔色，先意承志，乃能深得懽心。祭義：“養可能也，敬爲難；敬可能也，安爲難。”鹽鐵論：“上孝養志，其次養色。”曲禮：“視于無形，聽于無聲”是也。鄭氏言：“和顔悦色爲難。祭法，孝子之有深愛者，必有和氣；有和氣者，必有愉色；有愉色者，必有婉容。”又云：“嚴威儼恪，非事親之道”，亦是也。以上四章，問孝雖同，而答之各異。聖人施教，如大醫施藥，病既各異，藥亦不同，言各有爲。凡讀聖人之言，必當會此。不然，則由、求異其進退，異其仕隱，爲不可解矣。若泥單詞片義，則豈爲善學者哉？
囘，孔子弟子，姓顔，字子淵。違，難也。不違者，意喻心通，有聽受而無問難也。私，謂退息居學之燕處，非進見請問之時。發，謂發明所言之理。顔子具體而微，實與孔子合德。孔子與言性與天道，非常異義，常人驟聞而必驚者，顔子亦直受而不疑。既已合契同符，復何容審問明辨？相視莫逆，故不違也。以其神會意喻，慹然似非人，故曰如愚也。蓋神聖共處，天人同貫，雖復至言偉論，視作尋常。然以聞一知十，睿知之才，得一端而博貫之，觸其類而引伸之，當同人講習之時，發明師説，辨才無礙，益大光明矣。孔子蓋新得顔子，而心喜傳道有人，故爲反覆之詞，乃其贊歎之至也。
視，瞻也。以，爲也。爲善者爲君子，爲惡者爲小人。常視曰視，非常曰觀。由，從也。事雖爲善，而意之所從來者有未善焉，則亦不得爲君子矣。察，覆審也。安，所樂也。所由雖善，而心之所樂者不在于是，則亦僞耳，豈能久而不變哉？焉，安也。廋，隱匿也。重言以深明之。聖人最重知人，故發觀人之法。蓋考事行不如考心術，考心術不如觀嗜好。察其事由，窺其意趣，然後人之表裏、顯微、肺肝如見矣。文王官人篇作：“考其所爲，視其所由，察其所安，此之謂視中也。”
凡立教爲師者，學當無窮。温，尋繹也。故，古也。王充曰：“知古不知今，謂之陸沉；知今不知古，謂之盲瞽。”故凡大地數千萬年前之陳跡必盡尋求之，然後可應；世間數千萬年後之新理必日知之，然後可啟來者。且細加尋繹，故中卽有新機。聞知既多，新卽可証故物。新故互証，其教乃當而不謬，變而益通。孔子蓋恐傳教之人，能守道者，則守舊太拘，而不知時變新理，以盡前民；知變通者，又好新太過，而勇于掃故義，而不知保全舊粹。若是者，以爲治，不能爲長；若傳教，不能爲師。然爲治者尚多能審時，至爲師者，鮮能適變。故孔子美其温故之已能，而戒其知新之不足，其瞻言遠矣！惜後儒違失聖義，知温故而不知知新，至使大教不昌，大地不被其澤。此則後師之責也。
器，皿也。包咸曰：“器者，各周其用；至于君子，無所不施。”莊子謂：“諸子各明一義，如耳目鼻口不能相通”，是也。若孔子，則本末精粗，六通四闢，其運無乎不在，蕩蕩則天而不能名，混混合元而不可測也。故學者之始，患不成一才以爲器；成德之終，貴博學多能而不器。送行者自涯而返，則自此遠矣。
朱子曰：“周，親密也。比，阿曲也。皆與人黨合之義。但以義合爲周，以利合爲私。”朱子曰：“君子小人，所爲不同，如陰陽晝夜，每每相反。然究其所以分，則在公私之際，毫釐之差耳。故聖人于周比、和同、驕泰之屬，常對舉而互言之，欲學者察乎兩間，而審其取舍之幾也。”
包咸曰：“學不尋思其義，則罔然無所得。”何晏曰：“不學而思，終卒不得，徒使人精神疲殆。”愚嘗見好學而不好深思之人，誦据甚博而不求事理所以然，故絶無心得，卒無所成。故程子曰：“能窮所以然，是第一等學人。”故貴深思之士。然徒思而不學，則冥心力索，至陽明格竹而三日汗下，傅子淵默坐而晚歲顛狂。吾弟子三水潘藻鑑，高志力學，其後閉門冥坐，專力苦思，至病狂而卒。蓋追索過甚，靈性迸走，故至殆也。孔子此義精深周徧，蓋學問思辨，固不可缺一而偏廢者也。
攻，治也，故治木石金玉之工曰攻。端，本也，首也。漢賢良策問：“二端，異焉。”韓詩外傳序：“異端使不相悖。”袁紹之客，競設異端。中庸：“執其兩端，用其中于民。”言執業講德，不可有惑也。或曰，異端者，非六藝之科，聖人之道，而别爲一端，猶外道也。漢范升以左氏爲反異，引此説。從其道將爲大害，若秦以從韓非之老學而亡，晉以清談老、莊而覆邦，梁武帝以好佛而饑死是也。若學者而從異端外道，若陳相之從許行，迷罔失歸，害滋大矣。孫奕曰：“攻，如攻人惡之攻。已，止也。謂攻其異端，使吾道明，則異端之害人者自止。如孟子闢楊、墨，而楊、墨之害止是也。”義亦通。
由，孔子弟子，姓仲，字子路。夫子語以爲知之道。實知之乎是爲知，不必遜爲不知也；實不知乎則爲不知，不可强爲知也。天下之物理無盡，生有涯而知無涯。人之所知不及其所不知，故堯、舜之智不能徧物，但當擇要而知之，是卽爲有知之人。惟學而後知不足。若常人爲學，多强不知以爲知，自通人觀之，適見其無知而已。
子張，孔子弟子，姓顓孫，名師。干，求也。禄，仕者之俸也。包咸曰：“尤，過也。疑則闕之，其餘不疑，猶慎言之，則少過。”“殆，危也。所見危者，闕而不行，則少悔。”朱子謂：“多聞見者，學之博；闕疑殆者，擇之精；慎言行者，守之約。凡言在其中者，皆不求而自至之辭。”蓋當官臨政，民命所關，非講通掌故而熟知其得失，考觀物理而深得其變通，親歷時地以審其適宜，久閲人事而悉其情僞，其尤悔多矣。然反覆求之而未能深信，展轉試之而未能得安者，尚不敢冒昧而言之行之。必如此而後推施得當，外寡有失而内亦少悔矣。夫以爲政之難，言一事而過説叠生，行一事而悔恨紛起，此固學者所自知者。若無尤無悔，大賢所難學者。至舉措寡尤，中心少悔之時，亦可以從政矣。卽不能立卽爲政，而才望既崇，徵辟必至也。此勉人急于修學，無急于求仕之意。學者寡過固未易至，施之事爲，動合機宜，絶無中悔者，尤難。箸書講學之説，尚有悔而改定之時。爲政如發機然，機一誤發，國事民命繫之，悔何可追？此亦求仕者所讀而汗下者也。
哀公，魯君，名蔣，定公之子，周敬王二十六年卽位。稱孔子對曰者，尊君也。包咸曰：“錯，置也。舉正直之人用之，廢置邪枉之人，則民服其上。”謝氏曰：“好直而惡枉，天下之至情也。順之則服，逆之則去，必然之理也。然或無道以照之，則以直爲枉，以枉爲直者多矣。是以君子大居敬而貴窮理也。”夫國者，合民而爲之，國固民之國也，民服則民心固結而國立，民不服則人心散亂而國危。哀公猶知問民服，蓋得于孔子重民之義多故也。然人君無智愚賢不肖，莫不欲求忠以自衞，舉賢以自佐；而所謂忠者不忠，賢者不賢。人人知盧𣏌之奸，而唐德宗不覺；人人知司馬光之直，而神宗不知。以空言令其居敬窮理，亦何補實事？且以堯而舉驩兜，知人唯難。故欲民服者，莫若令民自舉錯之。堯之“師錫”，孟子之“國人皆曰”是也。故如何乃能舉直錯枉，惜哀公不能再問，以發孔子之至論也。
光緒二十年秋，吾以著書講學被議，遊于桂林，居於風洞，過于桂山書院之堂，仰視楹桷，金題靘然，天藻絢爛，有“經明行修”四字，旁有板，鋟其詞曰：“同治十三年八月二十一日内閣奉上諭：康國器奏重修省會書院請頒匾額一摺。廣西省城向設秀峰、宣成、榕湖三書院，因年久傾圮，籌欵興修，現已一律工竣，著南書房翰林各書匾額一方，交該護撫祗領懸掛各書院，以示嘉惠士林至意，欽此。護理廣西巡撫布政使司布政使臣康國器敬刊。”凡一百十有八字。蓋穆宗毅皇帝所賜先臣請頒秀峰、宣成、榕湖三書院匾額之詔書，而先臣刊示士民者也。又仰視堂棟，粉白大書曰“同治十一年孟夏月，廣西巡撫劉長佑、布政使康國器建。”蓋先中丞公創建桂山書院之題也。予小子瞢下檮昧，疇昔撰先中丞公行狀，罔知修創各書院事，無以發揚盛德。今幸獲瞻視，既愧既喜，乃作乃悚，嚄唶嘆曰，先帝教誨桂人士，訓辭深厚，先公教惠桂人士，手澤濃渥若此哉！於今二十年，桂士彬彬，其舉人在今皇帝時再魁天下，而創作桂山書院以教惠之者，宜不能忘也。先中丞公既建書院，又置經史各書於院中，用惠來學。吾因攷宣成、秀峰、榕湖三書院，舊皆有書：宣成建最早，雍正中，巡撫李公紱穆堂修之，又藏書焉。秀峰建雍正末，書則嘉慶初巡撫台公布置之。榕湖建道光中，稍後，書則池籥庭學使阿鏡泉按察儲之。先中丞公來粤時，則三書院均圮，榕湖書置最近，亦無存。因與中丞蘇公鳳文謀復之，馬平王通政拯適主榕湖講席，實總其成事。厥後桂山新書院成，遂移其書弆樓中，嗣是而中丞涂公宗瀛，張靖達公，沈公秉成，均續有捐書之美。書之藏在桂山，其稱名率而不改，故沈公述藏書目録仍繫之榕湖經舍，蓋其所以開先而振起之者，亦粤西掌故一大事也。近者，巡撫馬公丕瑶玉山創開書局，藏各直省書於各郡，又於省垣刻經史書以惠多士，今中丞張公聯桂丹叔復有所增益。按察使胡公燏棻雲楣，鹽法道張公人駿安圃，請於中丞張公，因書局而創遜業堂，課士以經史古文辭，而移榕湖舊書併置局中。吾登樓而觀藏書，其聚珍一種，吾童年所摩挲者，猶能識之，蓋先公臬閩所刻，而挾之至桂，以贈多士者也。其他書則吾不知之矣。吾處風洞間，書局去所居尤近，暇輒與桂士讀書遜業堂者相過從，覩馬公所創書局，心向往之，又見公所書額聯，壁間規條，立法甚密，用心良苦，有用之書亦畧備；盛德在人，前未嘗有，多士望風，宜無不争先趨向矣。乃吾初入讀書堂，則蒼梧高茂才嘉仁伯慈爲余言，終歲除同肄業諸人，尠有來堂讀書者。吾聞而惜之，省垣如此，他郡可知矣。竊意多士蓋昧於讀書門徑，故仍裹足不前，殊失馬公暨諸公盛意。若爲疏通證明以誘之，既有書册，又識途徑，學者當亦未嘗無志於書也。既居風洞月餘，來問學者踵屨相接，口舌有不給，門人請寫出傳語之。吾永惟先帝“經明行修”之誨，思推先中丞公修學舍惠多士之意，與桂士有雅故焉，不敢固辭，敢妄陳説所聞以告多士。他日有英絶踔起之士，莘莘濟濟，其亦先中丞公之惠也，予小子豈有知耶！南海康祖詒恭紀。
天下之所宗師者孔子也，義理制度皆出于孔子，故學者學孔子而已。孔子去今三千年，其學何在？曰，在“六經”，夫人知之，故經學尊焉。凡爲孔子之學者，皆當學經學也；人人皆當學經學，而經學之書汗牛充棟，有窮老涉學而不得其門者，則經説亂之，僞文雜之。如泛海無舟，邈然望洋而歎；如適沙漠而無鄉導，倀倀然迷道而返，固也。然以迷道之故，遂舍孔子而不學，可乎？今爲學者覓駕海之航，訪導引之人，有孟子者，古今稱能學孔子，而宜可信者也。由孟子而學孔子，其時至近，其傳授至不遠，其道至正，宜不歧誤也。孟子于孔子無不學矣，而于“禹抑洪水，周公兼夷狄”，述及孔子，卽舍五經而言春秋。于“禹惡旨酒，湯執中，文王視民如傷，武王不泄邇，不忘遠，周公思兼三王”，述及孔子，亦舍五經而言春秋。然則孔子雖有六經，而大道萃於春秋。若學孔子而不學春秋，是欲其入而閉之門也。
學春秋當從何入？有左氏者，有公羊、穀梁者，有以三傳束高閣，獨抱遺經究終始者，果誰氏之從也？曰，上折之于孟子，下折之于董子，可乎？孟子之言曰：“其事則齊桓、晉文，其文則史，其義則丘竊取之矣”。故學春秋者，在其義不在其事與文。然則公、穀是而左氏非也。孟子又曰：“春秋天子之事。”又述孔子之言曰：“知我罪我，其惟春秋。”惟公羊有“王魯改制”之説，董子爲漢世第一純儒，而有“孔子改制春秋當新王”之説。論衡曰：“文王之文傳于孔子，孔子之文傳于仲舒。”則春秋微言大義，多在公羊而不在穀梁也。
春秋公羊之學，董子及胡母生傳之。董子之學見于繁露，胡母生之説傳于何休，故欲通公羊者讀何休之注，董子之春秋繁露。有義有例有禮，要皆孔子所改之制。分而求之，則公羊可通而春秋亦可通矣。陳立公羊義疏，間有僞經，而徵引繁博，可看。劉氏逢禄，凌氏曙説公羊諸書，可看。
孔子所以爲聖人，以其改制而曲成萬物，範圍萬世也。其心爲不忍人之仁，其制爲不忍人之政。仁道本于孝弟，則定爲人倫。仁術始于井田，則推爲王政。孟子發孔子之道最精，而大率發明此義，蓋本末精粗舉矣。春秋所以宜獨尊者，爲孔子改制之蹟在也。公羊、繁露所以宜專信者，爲孔子改制之説在也。能通春秋之制，則六經之説莫不同條而共貫，而孔子之大道可明矣。春秋成文數萬，其恉數千，皆大義也。漢人傳經皆通大義，非瑣屑訓詁名物也，故兩漢四百年，君臣上下制度議論，皆出公羊，以史記、漢書逐條求之可知也。苟能明孔子改制之微言大義，則周、秦諸子談道之是非出入，秦、漢以來二千年之義理制度所本，從違之得失，以及外夷之治亂强弱，天人之故，皆能别白而昭晰之。振其綱而求其條目，循其幹而理其枝葉，其道至約，而其功至宏矣。
公羊經傳並何注四本，春秋繁露四本，若聰敏之士得傳授而提要鈎元，數日可通改制之大義。或不得傳授，或天資少滯，能虚心講求，精思熟讀，亦不待一月，俱可通貫。提出孔子改制爲主，字字句句以此求之，自有悟徹之日。若于孔子微言大義有所通入，則把柄在手，天下古今羣書皆可破矣。豈非其道至約，其功至宏乎？專言公羊、繁露者，乃就至約至易言之，仍當廣通孔門諸學以爲證佐。穀梁同傳大義，當與公羊分别求之。有同經同義者，有同經異義者，有異經同義者，有異于公羊傳而同于何注者，其異雖多，若不泥其文而單舉其義，則無不同也。
孔門後學有二大支：其一孟子也，人莫不讀孟子而不知爲公羊正傳也；其一荀子也，穀梁太祖也。孟子之義無一不與公羊合。穀梁則申公傳自荀卿，其義亦無一不相合，故當讀孟子，荀子。太史公以孟子、荀子同傳，又稱孟子、荀卿之徒以學顯于當世，自唐以前，無不二子並稱。至昌黎少抑之，宋人以荀子言性惡，乃始抑荀而獨尊孟。然宋儒言變化氣質之性，卽荀子之説，何得暗用之而顯闢之？蓋孟子重于心，荀子重于學，孟子近陸，荀子近朱，聖學原有此二派，不可偏廢。而羣經多傳自荀子，其功尤大；亦猶羣經皆注于朱子，立于學官也。二子者，孔門之門者也；舍門者而遽求見孔子，不可得也。二子當並讀，求其大義貫串條分之。孔子心性之精，倫禮之大，制治之詳，無不具在，且激厲學者，其語尤切，學能通此，思過半矣。孟子人皆讀之，今但加以講求，則但讀荀子數日可了。
鄙人戇愚，文質無底，雖嘗鑽勵，粗知記誦，非能知學也。二三子以踸踔之志，斐然之資，蕩滌汙澤，噬肯來遊，鄙人無以告焉。然嘗侍九江之末席，聞大賢之餘論，謹誦所聞，爲二三子言之。二三子之來遊，非爲學耶？學者，效也。有所不知，效人之所知；有所不能，效人之所能。若已知已能，共知共能，則不必學；不知不能，而欲知欲能，故當勉強也。董子曰：“勉強學問，則聞見博而知益明；勉强行道，則行日起而有功也。”
夫性者，受天命之自然，至順者也。不獨人有之，禽獸有之，草木亦有之。附子性熱，大黄性涼是也。若名之曰人，性必不遠，故孔子曰：“性相近也。”夫相近，則平等之謂。故有性無學，人人相等，同是食味别聲被色，無所謂小人，無所謂大人也。有性無學，則人與禽獸相等，同是視聽運動，無人禽之别也。
學也者，由人爲之勉強，至逆者也。不獨土石不能，草木不能，禽獸之靈者亦不能也。鸚鵡能言，舞馬能舞，不能傳授擴充，故無師友之相長，無靈思之相觸，故安于其愚，而爲人賤弱也。犀象至龐大，人能御之，虎豹鷙猛，人能伏之，惟其任智而知學也。順而率性者愚，逆而強學者智，故學者惟人能之，所以戴天履地，而獨貴于萬物也。之京師者，能爲燕語，入吴、越者，能作吴言，遊于貴人之門者，其輿服甚都矣，其外有以灌輸之也。終身不出鄉，老于山居谷汲者，雖饒衍，樸鄙可笑，蔽其所見而無所學也。況以天地爲之居，以萬物爲之輿，以聖人爲之師者乎？
同是物也，人能學則貴異于萬物矣；同是人也，能學則異于常人矣；同是學人也，博學則勝于陋學矣；同是博學，通于宙合則勝于一方矣，通于百業則勝于一隅矣。通天人之故，極陰陽之變，則勝于循常蹈故，拘文牽義者矣。故人所以異于人者，在勉強學問而已。夫勉強爲學，務在逆乎常緯，順人之常。有耳目身體，則有聲色起居之慾，非逆不能制也；順人之常，有心思識想，則有私利隘近之患，非逆不能擴也。人之常俗，自貴相賤，人之常境，自善相高，造作論説，制成事業，與接爲搆，而目惑熒而心洽就。其爲是俗，非一人也，積千萬人，積億兆人，積京陔秭壤溝人，于是黨類立矣。其爲是俗，非一時也，積日月年，積百十年，積千萬年，于是積習深矣。欲矯然易之，非至逆安能哉？故其逆彌甚者，其學愈至，其遠于人愈甚，故所貴勉強行道也。大戴保傅篇曰：“胡越之人，生而同聲，嗜欲不異，及其長而成俗也，累數譯而不能通。”故孔子曰：“習相遠。”習卽學也，惟其學相遠，故人與禽獸相遠，人與人相遠，學人與學人相遠。其相遠之道里，不啻百十里也，不啻千萬里也，不啻億兆里，至于無可計議，無可知識里也。今譬若堯、舜之與秦政、隋煬，周、孔之與張獻忠、李自成，相去之遠，巧𠪾豈能算之哉？吾黨囂然操𥳑畢，被章縫，而爲士人，其得天厚矣。亦勉于學思，以異于常人而已。
然學也者，浩然而博，矯然而異，務逆于常，將何所歸乎？夫所以能學者人也，人之所以爲人者仁也。孟子曰：“人者仁也。”荀子曰：“人主仁心設焉，知其役也。”董子曰：“仁者人也，義者我也。”自黄帝、堯、舜開物成務，以厚生民，周公、孔子垂學立教，以迪來士，皆以爲仁也。旁及異教，佛氏之普度，皆爲仁也。故天下未有去仁而能爲人者也。虎狼鷹鸇，號稱不仁，而未嘗食其類，則亦仁也。人莫不愛其身，則知愛父母，其本也。推之天下，其流也有遠近之别耳，其爲仁一也。是故，其仁小者則爲小人，其仁大者則爲大人。故孝弟于家者，仁之本也；睦婣于族者，仁之充也；任恤于鄉者，仁之廣也。若能流惠于邑，則仁大矣；能推恩于國，則仁益遠矣；能錫類于天下，仁已至矣。記曰：“凡有血氣之物，莫不有知，有知之物，莫不知愛其類。”聖人至仁，亦僅能自愛其類，不能及物。爲人亦爲我也，所謂仁至義盡也。夫卽能仁及天下，亦僅能自愛其類，盡乎人道耳。吾仁亦有所限，方自慊然，豈爲高遠哉？孔子曰：“我欲仁斯仁至矣！”先師朱先生曰：“伯夷之清易，伊尹之任難，故學者學爲仁而已。”若不行仁，則不爲人，且不得爲知愛同類之鳥獸，可不聳哉！
孔子曰：“學之不講，是吾憂也。”陸子曰：“學者一人抵當流俗不去。”故曾子謂以文會友，以友輔仁，朋友講習磨勵激發不可寡矣。顧亭林鑑晚明講學之弊，乃曰：“今日祇當著書，不當講學。”于是後進沿流以講學爲大戒。江藩謂“劉台拱言義理而不講學，所以可取。”其悖謬如此。近世著書，獵奇炫博，于人心世道絶無所關。戴震死時乃曰：“至此平日所讀之書，皆不能記，方知義理之學可以養心。”段玉裁曰：“今日氣節壞，政事蕪，皆由不講學之過。”此與王衍之悔清談無異。故國朝讀書之博，風俗之壞，亭林爲功之首，亦罪之魁也。今與二三子剪除棘荆，變易陋習，昌言追孔子講學之舊。若其求仁之方，爲學之門，當以次告也。
從上聖賢，開義甚廣，近世儒先，學規良多。或有爲而言，或因時立教，或便于入門而歸宿未精，或偏重一義而該舉未備。鄙人深思古義，綜約教恉，下學上達，原始要終，尊德道學，由内及外，羣言淆亂則折衷于洙、泗之聖，末世昏濁則上探于三代之英。道器兼包，本末並舉，蓋皆人道之宜，天理之節，始于爲士，終于爲聖，由斯道矣，諸子勖哉！
天下道術至衆，以孔子爲折衷；孔子言論至多，以論語爲可尊；論語之義理至廣，以“志于道，據于德，依于仁，游于藝”，四言爲至該。今舉四言爲綱，分注條目，以示入德焉。
志于道。道之説至歧矣，謹按孔子繫易曰：“立天之道曰陰與陽，立地之道曰柔與剛，立人之道曰仁與義。”然則，道者仁義而已；志者，志于爲仁義之道。孟子曰：“居惡在，仁是也；路惡在，義是也”，指點最爲直捷。所以志之，凡有四目：
一曰格物，格，扞格也。物，外物也。言爲學之始，首在扞格外物也。樂記曰：“人生而静，天之性也，感于物而動，性之欲也。物至知至，而後好惡形焉。好惡無節于内，知誘于外，不能反中，天理滅矣。夫物之感人無窮，而人之好惡無節，則是物至而人化物也。人化物也者，滅天理而窮人欲也。”孟子曰：“耳目之官，不思而蔽于物，物交物，則引之而已。”“先立其大者，則其小者不能奪也，斯爲大人而已”。大學爲大人之學，大人在不爲物所引奪，非扞格外物而何？朱子述程子之學，主涵養用敬，又中庸章句云：“非存心無以致知。”卽扞格外物，而後能致知也。大恉已合，不過一時誤解耳。夫學者如牛毛，成者如麟角，成學之難，由于外物所引也。高科美官，貨賄什器，舉目皆是，習之數十年，熒之千萬人，非有勇猛之力，精進之功，摧陷廓清，比于武事，豈能格之哉？學者當視之如毒蛇猛虎，大火怨賊，念念在兹，芟除洗伐，而後能成金剛不壞身也。此是學者入門第一功夫。道者修玄，佛氏鍊魂，皆有堅定之力，而後能入道，豈吾儒可以從容得之乎？若大端有立，則清明在躬，志氣如神，其于爲學，思過半矣。若稍游移，則終身無入道之日，尚其勖哉？
二曰厲節。節者，假借于竹，有所節止之謂。天道尚圓，人道尚方。圓首以爲智，方足以爲行。不圓則不能備物理，不方則不能立人道。記稱“行有格”，又稱“砥礪廉隅”；論語稱“臨大節而不奪”；傳稱“聖達節，次守節，下失節”；宋廣平曰：“名節至重”；陳白沙曰：“名節者，道之藩籬”；顧涇陽曰：“學者宜從狂狷起腳，從中行歇腳。”後漢晚明之儒，皆以氣節自厲，深可慕尚。勁挺有立，剛毅近仁，勇者強矯，務在任道。若卑污柔懦，終難振起，願與二三子厲之。
三曰辨惑。外内清肅，于是冰雪聰明矣。然大道以多歧而亡，學術以小辨而惑。凡近似于道而實非道者，積習既久，最易惑人，學者嚴辨之。孔子曰：“惡紫之奪朱，惡鄭聲之亂雅樂，惡鄉原之亂德。”夫嘐嘐然曰古之人，古之人，夷攷其行而不掩，孟子取之。居之似忠信，行之似廉絜，非之無非，刺之無刺，自以爲是，而孔子、孟子深惡而痛絶之。以其同乎流俗，合乎污世也，吾黨辨之哉！莊子曰：“魚相忘于江湖，人相忘于道術。”人性易緣有所先入，則終身惑之。且雖小道，持之有故，立之有黨，新學胸無所主，鮮不蔽之。及其用力既深，不忍舍去，此所以陷溺滅頂而無悔也。近世聲音訓詁之學，則所謂小言破道，足收小學之益，決不能冒大道之傳，則辨之不足辨也。
四曰慎獨。克己修慝，學之要也。然克修于已發之後，不若戒慎于未發之前，不費搜捕，自能惺惺。中庸首陳天性之本，極位育之能，而下手專在慎獨。大學同之，此子思獨傳之心法。聖學無單傳秘訣，如此發明，真是單傳密旨。子思十字打開以告萬世，功莫大焉！若能用此，過則有之，吾信其必不爲惡矣。劉蕺山標爲宗旨，以救王學末流。美哉吾黨！得子思傳授，欣喜順受，當何如耶？
據于德。皋陶稱九德，洪範稱三德，周官稱六德，紬循其義，如堯典“欽明文思安安”之類。于文，直心爲德，則德者心之美也。韓昌黎曰：“足于己，無待于外之謂德”，則德者得也。卽大學“定静安慮而後能得也”。得一善則拳拳服膺，可謂據矣。所以據之，其目有四：
一曰主静出倪。學者既能慎獨，則清虚中平，德性漸融，但苦強制力索之功，無優游泮奂之趣。夫行道當用勉強，而入德宜階自然。吕東萊曰：“非全放下不能湊泊。”周子以主静立人極，陳白沙于静中養出端倪，故云得此把柄入手，則天地我立，萬化我出，而宇宙在我矣。尚何暇泥塗軒冕，而錙塵金玉哉？蓋自得之功，全在養出端倪，卽孟子所謂逢原也。若能保守，則浩浩萬化，卷舒自在矣。
二曰養心不動。學記曰：“知類通達，強立不反”；易曰：“君子以獨立不懼，遯世无悶”；孟子曰：“我善養吾浩然之氣”，又曰：“我四十不動心。”人之生世，稱譏，苦樂、毁譽、得失，釋氏謂之八風，八風不動，入三摩地。朱子謂：“後世做聖人難，縛手縛腳，無不動之學故也。”必通天人之故，昭曠無翳，超出萬類。故人貌而天心，猶恐血氣未能融液，將死生患難，體驗在身，在有如無，視危如安。至於臨深崖，足二分垂在外，從容談笑，其庶幾乎！死生不知，則毁譽謗訕如蚊虻之過耳，豈復省識？故行吾心之安，雖天下謗之而不顧，然後可以當大任也。學者有伊尹之志，若學不至此，猶是媕妸囁嚅，閹然媚世，終未能成。
三曰變化氣質。學既成矣，及其發用，猶有氣質之偏，亟當磨礲浸潤，底於純和。昔朱子論謝上蔡、陸子静謂：“無欲之上，尚隔氣質一層。”吕東萊少時氣質極粗，及讀論語至“躬自厚而薄責於人”，于是痛自變改。故朱子曰：“學如伯恭，始得謂之變化氣質。”考后夔教胄，惟以聲樂，曰剛而無虐，簡而無傲。皋陶之九德，洪範之三德，皆以克其偏也。大學正心修身之傳，明何瑭以爲變化氣質之學，誠爲確詁。心戒其有所，身戒其有所，可謂直捷指出矣。中庸之“發而皆中節謂之和”，亦變化氣質也。劉元城之學不妄語，七年不得；謝上蔡三年治一矜字；薛文清二十年治一怒字，皆學者之法也。若氣質不和，發用偏頗，害事不少，願共勉焉。
四曰檢攝威儀。威儀爲身外事，古人何其重之也。劉康公以威儀爲定命之符。孟子曰：“蹶者趨者，是氣也，而反動其心。”由此觀之，其于養心，不爲無繫矣。孔子貴動之以禮，曾子貴動容貌、正顔色，詩詠彼都人士；北宫文子稱容止可觀，進退可度；霍光出入禁闥，皆有常處，不失尺寸，遂荷伊周之任；何晏、鄧颺行步顧影，鬼幽鬼躁，不得其死。鑑觀先史，爲我蓍龜，諸君子共學，當暑不得袒裼，相見必以長衣，容止尚温文，語言去樸鄙，出入趨翔，尤宜端重。鄙人雖非安定，二三子于元發仲車豈有讓焉？朋友攸攝，僕夫敢告，若城闕佻達之行，見刺于子衿；牀笫媟嬻之言，不踰于門閾。蒲博爲牧奴之戲，筐篋乃家人之事，至于鸎粟尤爲妖物，此皆士類所不齒，宜有郊遂之移流，吾黨自能遠絶，無煩忠告也。
一曰敦行孝弟。有子曰：“孝弟者，其爲人之本。”以人之所自來，仁之所至親也。屬毛離裏，具有至性，不待教學。若薄于所親，是謂悖逆，其有較資財而不爲養，縱乖戾而不爲懽者，其本已謬，不足復與共學也。
二曰崇尚任恤。史遷稱任俠。然俠尚意氣，恩怨太明。任恤則相救相賙，相親相葬，周公之所尊也。其人能任于朋友，必能忠于其君也；能恤于鄉黨，必能惠于其國也。若坐視朋友婣黨之患難，甚或深言正色以陰耡之，則亦將賣國而不動其心也。其人不任者，必不忠；不恤者，必不厚，吾不欲觀之矣。
三曰廣宣教惠。仁爲相人偶之義，故貴於能羣。羊能羣者也，故善、美、義、羨皆從之。犬不羣者也，故獄、獨等字從之。吾既爲人，非斯人之徒與而誰與？曰孤曰獨，惟鬼神之道則然，非人道也。岩處奇士之行，寡過獨善，其能比于木石乎？故胡文忠曰：“今日所難得者，是忠肝熱血人。”周官六行之賓興，皆忠肝熱血人也。卽佛氏空寂，亦言若不普度衆生，誓不成佛，未有以自了爲美者。後世以老、楊之學託于孔氏，于是下者營私，上者獨善。出而任事者，皆貪狡無恥之人，而生民無所託命，則教之中變也。今上原周、孔之意，推行仁道，期易天下，使風氣丕變。先覺之任，人人有之，展轉牖人，卽爲功德，推之既廣，是亦爲政，則志士仁人講學之責也。
四曰同體飢溺。吾與斯人同出于天，而親同；吾與禹、稷、伊尹同其耳目手足，而義同。吾之不如伊尹、禹、稷，可恥也；吾之不能仁親，可媿也。顔子曰：“舜何人也，予何人也？”有爲者亦若是，然先正之美言，學者將疑其高遠而不可幾也。夫反而求之我，豈無飢溺時乎？我有飢溺，望人拯之，人有飢溺，我坐視之，雖禽獸其忍之哉？故同體飢溺，不過推心稍廣而已，學者無河、漢之也。
游于藝。周官六藝爲：禮、樂、射、御、書、數，漢志六藝爲：易、書、詩、禮、樂、春秋，其業不同，古今殊異。要惟藝者，道術之稱，後世文業日繁，道術蓋博。孟子曰：“博學而詳説之。”事理本末，切于人道，皆學者所不能遺。今總該兼攬，分爲學目，備列于下：
崑崙有四大金龍池：一條額爾齊斯河，流入俄國；一條阿母新頭河，流入波斯；一條印度河，流入印度；一條黄河，流入中國。
現考人類之生，未過五千年，總之去洪水不遠。或者，洪水以前之人皆爲洪水所滅。以歷國史記考之，人皆生於洪水之後。計自洪水至孔子，二千年，自孔子至光緒丙申，二千四百四十七年。印度開國最古，波斯開國亦早，蓋近崑崙也。
外國之教，以婆羅門爲最古，馬哈麥、佛氏、耶氏皆從它一轉手。馬哈麥弟子，名某亞已。老教分兩門：一言丹鼎，葛稚川是也；一言符籙，張天師道陵是也。
自古至今，以地而論，則中國與印度；以人而論，則儒與佛。儒者，孔子之國號也。孔子未改制以前，皆淫佚無度，而孔子以布衣整頓之。故孟子稱周公則只曰兼夷狄、驅猛獸；至稱孔子作春秋，則曰天子之事也。
與匈奴通自漢始，故滿人呼中國以漢人。今英人呼中國曰唐人。
言崑崙之説者，莫精於佛書，以印度近崑崙也。海國圖志崑崙考甚謬。
羅馬之政教出於波斯，波斯出於印度，印度語言文字皆本天竺音，用支歌麻韵。
禹時有萬國，其説確是，卽土司也。湯時有三千國，武王時有八百國，春秋時有二百國。今地球僅六十餘國。王制言一千八百國，其説恐非。
孔子言禹、湯、文、武，欲後王知所遵守也；言災異，欲後王知所警懼也。
春秋治國，孝經治家，漢人尊孝經過於論語。
曾子居武城時九十餘歲，子夏居西河時百餘歲，皆孔門高壽弟子。
孟子傳公羊之學，荀子傳穀梁之學。孟子高明，直指本心，是尊德性，陸、王近之。荀子沈潛，是道問學，朱子近之。
史記五帝三王本紀謂三代皆各數百年，韓非子則謂各千餘年，漢書吾邱壽王傳則謂唐、虞三代六千餘年，然則，三代上果不可考矣。
古今立學有三：西漢十四博士，用孔學；晉太康九年立博士，用劉歆學；元延祐六年，用朱學。自孔子出，諸子所稱道，皆孔子制度也。
老子後學兩派：一派清虚，莊、列是也；一派治國，申、韓是也。老氏之教爲我，墨子猶稍勝之。
孔子制度在春秋，義理亦在春秋。然義理於易尤多，乾、坤二卦尤多。
孔子有經有緯，緯者口説微言也。緯書雖有禮學，而以發明天道爲主。〕孔子謂，書不盡言，言不盡意。然則，聖人之意，其可得見乎？書者，六經也；言者，口説也；意者，聖人所未著之經，未傳諸口説者也。然則，聖人之意一層，猶待今日學者推補之。
六代之樂皆孔子之樂所託者也，咸池、韶舞隔春秋二千年尚有存乎？宋樂曲十六字調今祇得七字，況當時乎！
魏文侯立博士求六代之樂，是行孔教第一人。秦始皇立博士四百餘人，二世尚七十餘人。漢武立五經於學官，孔教遂定一統。孔學推行至盛，以後漢爲極焉。
孔門兩大派，孟子荀子。傳經之功荀子爲多，孟子多言經世。孟子言仁制，經天下者也；荀子言禮，正一身者也。孟學從内出，荀學言外入。内出，故重擴充；外入，故言踐履。
隋經籍志傳公、穀者只三人。傳經學者，至唐孔穎達而至。
唐以詩賦取士，無人能通經學，韓退之力矯浮靡，雖只成得一文章家，於經學無與，而已開宋儒之義理焉。五代無一人言學。至宋，經學之興始於歐陽文忠，激揚氣節始范高平。
散文亦開於歐陽文忠，文忠爲昌黎再傳弟子。昌黎學出於文中子，爲散文之源流。故宋一代，義理折衷於閩、洛，文章折衷於歐陽。
南宋之學，朱、張、吕、陸四大家，别有永嘉之學，而朱子集大成。
朱子一生精力全在四書，大學、中庸爲最，而六經無與焉。
明代全言心學，有朱王之争。晚明高顧二先生力矯之，言氣節，故有東林焉。
黄、顧爲宋、漢學樞紐，黄爲宋學之終，顧爲漢學之始。
國朝戴東原專主小學，其弟子一爲段金壇，一爲王高郵父子。金壇言訓詁，高郵言語氣，小學至此而極。
乾、嘉言經學，道、咸言小學，咸、同後言高郵之學。
鄭夾漈圖譜略、校讎略最好，氏族略次之，七音、六書不佳。
孔門顔子之學從内出，似孟子，而後儒陸象山、王陽明輩近之。曾子之學從外入，荀子似之，而後儒如朱晦翁亦近。曾子之學從内出者，自誠明也，從外入者，自明誠也。
周時希臘巴固它拉始言地動，嘉靖五年，哥白尼大詳之。
書經自堯典外，無稱唐者，皆言先民有夏，先民有殷。
孔子以前未有過萬里長城外，禹貢之域與周無異，知孔子所作也。凡每朝必闢地，烏有由夏至周千餘年不闢地之理！
希臘之七賢，波斯之阼樂阿士杯，印度之九十六外道，皆在周時，與周、秦諸子同。
夫生死交謝，寒暑迭遷，有物流動，人之常情。余則謂之不然。何者？放光云：法無去來，無動轉者。尋夫不動之作，豈釋動以求静，必求静於諸動。必求静於諸動，故雖動而常静；不釋動以求静，故雖静而不離動。
傷夫人情之惑久矣，目對真而莫覺！既知往物而不來，而謂今物而可往。往物既不來，今物何所往？何則？求向物於向，於向未嘗無；責向物於今，於今未嘗有。於今未嘗有，以明物不來；於向未嘗無，故知物不去。覆而求今，今亦不往。是謂昔物自在昔，不從今以至昔；今物自在今，不從昔以至今。故仲尼曰：回也見新，交臂非故。如此，則物不相往來明矣。既無往返之微朕，有何物而可動乎？然則旋嵐偃嶽而常静，江河競注而不流，野馬飄鼓而不動，日月歷天而不周，復何怪哉！
覆尋聖言，微隱難測。若動而静，似去而留。可以神會，難以事求。是以言去不必去，閑人之常想；稱住不必住，釋人之所謂往耳。豈曰去而可遣，住而可留耶？故成具云：菩薩處計常之中，而演非常之教。摩訶衍論云：諸法不動，無去來處。斯皆導達羣方，兩言一會，豈曰文殊而乖其致哉？是以言常而不住，稱去而不遷。不遷，故雖往而常静；不住，故雖静而常往。雖静而常往，故往而弗遷；雖往而常静，故静而弗留矣。然則莊生之所以藏山，仲尼之所以臨川，斯皆感往者之難留，豈曰排今而可往？
是以如來因羣情之所滯，則方言以辯惑；乘莫二之真心，吐不一之殊教。乖而不可異者，其唯聖言乎！故談真有不遷之稱，導俗有流動之説。雖復千途異唱，會歸同致矣。而徵文者聞不遷，則謂昔物不至今；聆流動者，而謂今物可至昔。既曰古今，而欲遷之者，何也？是以言往不必往，古今常存，以其不動；稱去不必去，謂不從今至古，以其不來。不來，故不馳騁於古今；不動，故各性住於一世。然則羣籍殊文，百家異説，苟得其會，豈殊文之能惑哉？
是以人之所謂住，我則言其去；人之所謂去，我則言其住。然則去住雖殊，其致一也。故經云：正言似反，誰當信者？斯言有由矣。何者？人則求古於今，謂其不住；吾則求今於古，知其不去。今若至古，古應有今；古若至今，今應有古。今而無古，以知不來；古而無今，以知不去。若古不至今，今亦不至古，事各性住於一世，有何物而可去來？然則四象風馳，璇璣電卷，得意毫微，雖速而不轉。
是以如來功流萬世而常存，道通百劫而彌固。成山假就於始簣，修途託至於初步，果以功業不可朽故也。功業不可朽，故雖在昔而不化。不化故不遷，不遷故則湛然明矣。故經云：三災彌綸，而行業湛然。信其言也。何者？果不俱因，因因而果。因因而果，因不昔滅；果不俱因，因不來今。不滅不來，則不遷之致明矣。復何惑於去留，踟蹰於動静之間哉？然則乾坤倒覆，無謂不静；洪流滔天，無謂其動。苟能契神於即物，斯不遠而可知矣。
夫申明論旨，則存乎疏注矣；發揮序文，則存乎鈔辭矣，斯偕著述之宏規，立言之懿範也。遐觀諸哲辭釋論，又多挾招提兩序以注之，豈所謂標心前古，送懷後世歟！皇祐三年，余傳賢首之道迹于中吴，越五年，退藏于萬壽蘭若，從事于斯論集辭。主院法印大師守堅嘗覈四絶，彌究宗本。或拳發問，很古以條今；或亹亹達言，經道而緯義。且謂集解爲辭，辭要而義博，將演流通之賜，宜出鈔以輔焉。既承其命，不敢自默，乃考羣籍遒文，乃索諸哲讜義，筆而録之，勒成兩卷。其間始於首序，而終於題辭，大抵班先覺之憲度，作後昆之令模云。時嘉祐六年八月十日，於錢唐賢聖精舍西方丈序。
序題三字，首標論主嘉名者，名含通别也。謂「肇」之一字，󲳴望當部，四論爲通，皆論主所作故；望於諸家，論題爲别，揀異原人等故。「論」字唯屬通名，即能詮教也；若取物不遷等四，亦含所詮法。古者重法而尊人，又以通别互彰，故標肇論爲目。所以曇諝云：然道不孤運，弘之在人。以美其人，故立斯稱。「序」者，叙也。叙述宗本之要義，及四論之玄旨也。若約能所相望，「序」字爲能序，上二爲所序；「肇」爲能作，「論」爲所作，則從寬至陿，兩對耳。
「小招提寺」者，揀大招提，故標小言。按僧史略：「後魏太武帝始光元年，創立伽藍，爲招提之號。隋煬帝大業中，改天下寺爲道場，至唐復爲寺也。」若然，則「寺」與「招提」皆通名耳。今以「招提」二字乃是梵音，爲寺之别名。故音義指歸云：通四方僧受，故名招提。或云：梵語柘鬬提奢，此云對面施。「寺」，嗣也，治事者相嗣續其内也。「僧」者，具云僧伽，此翻衆和合。然有六種：身和同事，語和同默，意和同忍，戒和同修，見和同辭，利和同均也。「慧達」，即序主名諱也。本江寧人，少而聰敏，博覽古今，爲梁武帝門師。帝問内外教，答猶響應，時人以神󲳴稱之。每歎論主所得如鸞鳴孤桐，超然羣表。遂述通别兩序，託悟叙懷耳。「述」者，鄭康成云：「訓其義也。」樂記云：作者曰聖，述者曰明。然兹兩序文格雖浮若，乃源一心之大義，派四論之淵旨，曲盡其妙。故興善疏云：「直以序述論宗，不無倫次。」演義鈔云：不遷當俗，俗則不生。不真爲真，真但名説。達公得意。斯皆稱其述序得論旨之淵緼矣。
「率愚」者，率，從也；愚，謙辭也。「通序」，謂對下别叙論首，故云通序。「長安」，即古之雍州也。昔漢高祖劉邦顧其山河宏壯，謂羣臣曰：吾之子孫，長安於此。吕延濟云：漢稱長安，言可安子孫也。「釋僧肇」，下文釋之。「法師」者，開廓聖言、謨範當世之稱也。故大經云：爲一切世間所稱讚，故名爲法師。「所作宗本」等者，即宗本義也。能宗即四論，所宗即一心。而言本者，謂真俗、因果皆以一義爲本耳。
「但末代弘經，允屬四依」者，但，獨也。末法時代，弘揚經典，允信付屬，獨在四依，以去聖時遥也。故善見論云：正法一千年，具有教、理、行、果；像法一千年，有教、理、行，而無果證；末法一萬年，有教、理，無行、果。故偏屬四依。按涅槃經四依品：佛告迦葉云：有四種人能護正法，爲世所依。初依，經云：具煩惱性，知如來秘密之藏。二依，即須陀洹。三依，即斯陀含。四依，即阿羅漢。而序云「菩薩」者，以經文名局小教，小皆大乘，初依在賢，後三屬聖。西土則馬鳴、龍樹、無著、天親是也。「爰傳兹土，抑亦其例」者，爰，及也；抑，語辭也。謂聖教及傳東震，付屬四依，亦如西土之例。近指其人，則賢首、智者、慈恩、澄照是也。「彌天大德」，即道安法師。姓衛氏，家世英儒，其入道行業，備如本傳。襄陽習鑿齒初訪於安云：「四海習鑿齒。」安對曰：「彌天釋道安。」因是人以彌天爲稱。「大」者，褒美之辭。心安于道，行發于德，故名「大德」。前秦符堅素聞其名，每云「襄陽釋道安是神器，方欲致之，以輔朕躬」。後遣符丕南攻襄陽，安與習鑿齒俱獲於󲳴󲳴󲳴斑書與諸鎮曰：「晉氏伐󲳴󲳴在二陰；今破漢南，獲士亦裁一人有󲳴耳。」僕射權翼曰：「未審誰耶？」堅曰：「安公一人，習鑿齒半人也。」既至長安，詔住五重寺，僧衆數千，大弘法化。會堅出東苑，命安外輦同載。權翼諫曰：「臣聞天子法駕，侍中陪乘。道安毁形，寧可參厠？」懍然作色曰：「安公道冥至境，德爲時尊，朕舉天下之重，未足以易之。非公舉輦之榮，乃朕之題也。」即勅權翼扶安登輦。其爲王者所重也如此。「童壽桑門」，即羅什三藏。梵云鳩摩羅琰祁婆，此云童壽，謂童子之年，有壽者之見。或謂父名鳩摩羅琰，母名祁婆，合二親爲名。其翻宣化行，如下所明。「桑門」，沙門，梵音輕重耳。「創始命宗，圖辨格致」者，創，初；命，告也。彌天立義，以性空爲宗，作性空論。童壽立義，以實相爲宗，作實相論。並皆命宗。圖，度；辨，别；格，量致也。「播揚宣述，所事玄虚」者，播布傳宣述聖教，而以玄妙沖虚爲所事焉。「唯斯擬聖默之所祖」者，言安、什擬議聖心宗祖寂默之理也。
「自降乎也已還歷代古今」者，言自下也來徧歷時代。「古」謂秦、晉，即安、什之時。「今」謂梁朝，以述序當梁時耳。「凡」，泛也，不定之辭。「名僧傳」者，嘉祥皎法師高僧傳序云：「實行潜光，則高而不名；寡德適時，則名而不高。」次云「及傳所不載」者，即高而不名也。「釋僧叡」者，曰魏都舘陶人也。年十八，始事僧賢爲弟子，巾舄之外，學與時競。至二十，博總佛經，猶通儒籍。後乃棲迹羅什之門。什所翻經，叡並參正。昔竺法護出法華經，至受記品：「天見人，人見天。」什譯至此，乃言：「此語與西域義同，而在言過質。」叡曰：「將非人天交接，兩得相見耶？」什喜曰：「實然。」具領悟標出，皆此類也。「謝靈運」者，沈約宋書云：陳郡陽夏人也。博覽羣書，文章之美，江左莫及。初爲琅耶王司馬參軍，後爲臨川郡太守。嘗注金剛般若經。稱晉康樂侯。南史云康樂公。昔曇無羅讖出南本涅槃經，云：「手把脚踏，得到彼岸。」謝君以辭潤之曰：「運手動足，截流而度。」故次文總歎云：「至能辨正方言，節文階級。」又叡公注浄名，謝君注金剛，皆能辨正方俗之言，章節科判，階級次第也。「善覈名教，精搜義理」者，研覈能詮名教，搜索所詮義理。「揖此羣賢，語之所統」者，謂揖敬叡、謝諸賢，潤色著述，辭語統同也。
「有美若人，超語兼默」者，「有美」二字，出毛詩；「若人」兩言，出論語。詩云：「有美一人。」語云：「君子哉若人。」若，如也。謂叡、謝諸賢，辭麗而理隱；安、什二師，理明而辭質。令美論主之作，發辭既麗，述理且明，故云「超語兼默」。故重壽歎云：「解不謝子，辭當相揖。」美其發辭也；又云：「解空第一，肇公其人。」美其述理也。
「標本，句句深達佛心」者，標宗本義，達本覺妙心也。「明末，言言備通衆教」者，明末四論，通了義諸經也。「諒是大乘懿之典，方等博書」者，諒，信也。信知宗本、四論，是大乘深懿之典，方廣平等之書。
「自古自今著文著筆」者，應云「及今」。清涼大疏云：「韻屬曰文，對辭曰筆。」「詳、汰名賢所作論」者，支法詳作實相論者云，法詳設問，慧儀答辭，賓主問答，集成一論耳。竺法汰作本無論，如不真空論序中所破。「或六家七宗，爰延十二」者，宋莊嚴寺釋曇濟作六家七宗論，論有六家，第一家分爲二宗，故云七宗。初本無宗。二本無異宗。三即色宗。四識合宗。五幻化宗。六心無宗。七緣會宗。又定林釋慧鏡作實相六家論，先設客問二諦義一體，後别六家義答之。第一家以理實無有爲空，凡夫謂有爲有。第二家以色性是空爲空，色體是有爲有。第三家以離緣無山爲空，因緣成山爲有。第四家以心從緣生爲空，離緣别有心體爲有。第五家以邪見所計心空爲空，不空因緣所生之心爲有。第六家以色所依之物實空爲空，世流布中假名爲有。鏡、濟二師各辨六家，故云「爰延十二」。爰，曰也；延，演也。「判其臧否，辨其差當」者，梁朝釋寶昌作續法論，於曇濟論中判第四家爲臧，餘五家爲否。「臧否」者，猶云是非也。於慧鏡論中辨前五家爲差，後一家爲當。「差當」者，猶云失得也。
「唯此憲章，無弊斯咎」者，前十二家皆有差否，獨此四論，憲法章明，無斯因弊過咎。「良由」者，實以也。「㦗情泛若，不知何係」者，㦗懷情思，泛然宏遠，無所拘係。「匹彼淵海，數越九流」者，大海淵深，喻論立憲章；九江淺流，此詳諸論。九江者，潯陽記云：一烏江、二蚌江、三烏土江、四嘉靡江、五畎江、六浮江、七禀江、八提江、九箘江也。「挺拔清虚，蕭然物外」者，挺，出；蕭，條也。言其才智，清虚條然，挺出羣物之外也。「知公者希，歸公採什」者，知肇公論旨雖然希少，皆歸心採計文什也。「如曰不知，則公貴矣」者，曰，語端也。如其不知忘言之道，則肇公言教至貴矣。老子曰：「知我者希，則我者貴。」
「達」，名也。古賢多稱一字，例如慈恩法師稱基，荆溪禪師稱然是也。「猥生天幸，逢此正音」者，猥，曲也；幸，寵也。曲由多生熏習，故得天然之寵，逢遇中正之音也。「欣躍弗已，饗讌無疲」者，欣喜踊躍，不知止絶；歆饗讌味，莫之疲倦。「每至披尋，不勝手舞」者，披閲尋玩，不覺動手而舞。毛詩序云：「手之舞之，足之蹈之也。」「誓願生生盡命弘述」者，約信曰誓，要期曰願，生生盡其報命傳弘講述。「肇之遺文，其猶若是」等者，意謂能宗論文，誓願弘述，具猶若此，况所宗中、百、門觀，爰洎方等深經，豈不至增誓願乎？中論明中道，故彼論序云：「以中爲名者，照其實也；以論爲稱者，盡其言也。實非名不悟，故寄實以宣之；言非釋不盡，故假論以明之。」百論有百偈，彼論序云：「論有百偈，故以百爲名。理致淵玄，統羣籍之要；文旨婉約，窮製作之美。」十二門論明十二種觀，彼論序云：「十二者，總衆枝之大數也。門者，開通無礙之稱也。」大智釋論之淵博，十二觀行之精詣也。然不真空論中，嘗引中論，具百、門二論，絶無明文，或論主引之，不標論題。又摩訶衍論，前後引證其文非一，此則所宗雄論也。「方等深經」者，浄名疏云：方等第一義經也。其旨深玄，非有心之所得；微妙無象，非明者之所觀。超塵絶慮，無染若空，欲以有心有目而信受者，不亦難乎？詳觀四論，始引放光，終至八師，有十餘本，皆所宗深經也。「世諺咸云肇之所作」等者，古今相傳之言曰諺。咸，皆也。言論主所作不真論，雙破二執，是成實論中真諦之義。又無知論，雙辨二智，是十地論中通宗之義。資取莊生、老子之文，以爲大孟流浪之説。「巨蠱之談，欺誣亡殁」者，謂見論主亡殁，發此大毒之言。欺，凌；誣，誷也。「街巷陋音，未之足拾」者，街談巷説，鄙陋之音，何足收拾哉！
「夫神道不形，心敏難繪」者，宗本義也。幽靈神聖之道，一相無相，故云「不形」。敏，疾也；繪，畫文也。夫理圓言徧，言生理喪，縱其心慧敏疾，亦難繪畫其文。故文心雕龍云：神道難模，精言不能追其極。「文拘義遠，故衆端之所詭」者，以能述文拘約，所宗本義宏遠，放假莊老衆端之辭，詭而飾之，使物易解。故次云：「肇之卜意，豈徒然哉？」卜，猶覆也。覆推論主之意，用二氏之言，豈虚然耶？信有由矣。興善有言：秦人好文，譯經者言參經史；晉朝尚理，作論者辭涉老莊。言參經史，不可謂佛與姫孔同風；辭涉老莊，不可謂法與聃周齊致。論主一時挺秀，千載孤標，上智貴其高明，下愚譏其混難。下愚云云，何足議哉！「如復徇狎其言，願生生不面」者，以身從事曰徇。徇，順也；狎，習也。若復有人順習巨蠱之言，願生生不與面對也。「至獲忍心，還度斯下」者，向云「生生不面」，似失悲行，至得無生法忍之時，却來度斯下愚，則悲行不失矣。「留連講肆」者，留連，不絶也；講，和解也。講席之所陳設經籍如市肆然。「二十餘年」者，或講或聽二十年。「重席」，即通義之士也。後漢元日，令諸儒講論，不勝，輒奪其席與通者。戴馮獨坐五十重席。時人語曰：説經不窮戴侍中。「聊」，略也。「託悟在中」者，寄託解悟之懷，盡載序中矣。「同我賢余，請俟來哲」者，才識同我者，則存乎此序；才識賢我者，請待後來英哲别發明耳。「大分深義，厥號本無」者，十二門論云：大分深義，所謂空也。若通此義，即通達大乘，具足六波羅蜜，無所障礙。演義云：聞空不怖，即大分深義。故目「本無」爲第一真空也。大分者，大綱言之也。厥，其也。「建言宗旨，標乎實相」者，實相，即「本無」異名也。將欲達立四論之宗，故標舉之。「開空法道」等者，涅槃云：諸佛所説，開空法道。「逾」，越也。謂不遷明俗諦，不真明真諦，是不越真俗矣。「次釋二諦，顯佛教門」者，言次前宗本辨釋真俗。「圓正之因，無尚般若」者，即無知論明因行也。謂以一念權實之智，雙觀前之二諦，故云正因也。無，不也；尚，上也。言修因者，無不貴尚般若耳。「至極之果，唯有涅槃」者，即無名論明果德也。至極者，至聖極果也。「末啟重玄，爲衆聖所宅」者，老子云：「玄之又玄，衆妙之門。」今自後之二論以爲重玄。謂前釋二諦，則俗不違真；末開重玄，則因圓果滿。三世衆聖，皆歸於兹，非宅而何？
「雖以性空擬本，無本可稱」者，上句縱，下句奪。謂雖用性空擬議宗本，然且離相絶名，無本可稱。「語本絶言」，口談辭喪也。「非心行處」，心緣慮亡也。「不遷當俗，俗則不生」者，會俗即真也。「不真爲真，真但名説」者，明真即中也。「放曠蕩然，崇兹一道」者，初蕩俗，次蕩真。既泯二諦，唯宗中道。故涅槃云：實諦者，一道清浄無二也。「清耳」，及聞也，「虚㦗」，絶慮也，則覆釋「放曠蕩然」；「無言二諦」，則覆釋「崇兹一道」。「静照之功著」者，静照權實二智也。所觀二諦互泯，由能觀二智更資，則般若宏功明著矣。「無名之德興」者，以權實之圓因，證真應之滿果，則涅槃三德繁興矣。既心言而雙寂，故「般若無知」、「涅槃不稱」也。
「此説周圓」者，歎宗本周徧圓極也。「聲佛淵海」，歎前二論盡佛教海也。「浩博無涯」，歎涅槃之體。「窮法體相」，歎般若之用。先言涅槃以淵海無涯，文勢便耳。上歎垂範，下美立言。「言約義豐」者，言辭簡約，義旨豐多也。「文華理詣」者，文彩華美，理實造詣也。「連環」，無窮也。「孤誕」，高大也。「絶妙好辭」等者，文出孝女曹娥碑陰。娥父曹盱，能按節撫歌，娑婆樂神。漢安二年五月，時迎伍君，逆濤而上，爲水所淹，不得其屍。娥時年十四，號慕思盱，哀鳥澤畔，旬有七日，遂自投江死，經五日抱父屍出。以漢安迨永嘉辛卯，莫之有表。上虞縣令度尚設祭誄之，命弟子邯鄲淳爲辭。後蔡邕因讀之，乃題其碑陰云：「黄絹幼婦，外孫韲臼。」黄絹，色糸也。糸從色，「絶」字。幼婦，少女也。女從少，「妙」字。外孫，女子也。女從子，「好」字。韲臼，受辛也。受從辛，「辤」字。今序主用彼語意，故云「絶妙好辤」。「洪」，大也。「解空第一」者，什公此句歎悟空理，非歎好辭。若歎好辭，應引傳云：「解不謝子，辭當相揖。」識者詳之。「彰在翰牘」者，彰顯在高僧傳中。古人以鷄󲳴󲳴筆，今詺筆爲翰。又書之於竹簡版牘，今詺紙爲牘。
「宗本蕭然，莫能致詰」者，本無之旨，蕭條寂然，不可詰難，故但稱義也。「事開接引」等者，叙事開章，接引後學，剖析幽微，故稱爲論。陸機文賦云：論精微而暢朗。此其證也。若約四論乘時被機，如本文下解之。
注題標「中吴」者，劉熙云：吴，虞也。太伯讓而不就，歸封之於此，以虞其志也。司馬遷述太伯世家云：晉滅中國之虞。亦以蘇爲中吴也。范寗曰：太伯，太善之稱也。周太王之元子，故曰太伯。次仲雍，小季歷，並賢。而太伯讓德深遠，雖聖不加之。「集」者，會也。劉熙釋名云：會集衆字，以成辭義。「解」者，釋也。文心雕龍曰：解釋衆滯，騰事以對也。「卷上」者，對中、下爲名。以簡册重大，艱乎披尋，遂以其部離爲三焉。「晉水」者，即泉郡水名也。以泉江之水，接於温江，奔於大海，有似晉字之形，故縣名晉江，水名晉水。亦猶九江西入也陵及至廬山之北，其水有如盆字之󲳴󲳴江州亦名盆江，其事例然。
「悦服」、「敬從」者，謂聞者悦聞服用，見者敬重從化也。「義而後作」者，作，爲也。論語云：「樂然後笑，人不厭其笑。義然後取，人不厭其取。」今注辭用彼語勢也。「首標一義」者，下文先列五名，結云一義耳。「要」者，舉一總衆之辭，故云「其妙明真心乎」。
「然則」下，生起前之二論。「推之於相」，約事異，顯「不遷」；「本之於性」，約理一，遣「不真」。「統」，通也；「括」，結也。「唯真俗二諦」者，中論云：諸佛常依二諦，爲衆生説法。「而已」者，結前二論也。「夫觀」下，起後二論也。既列所觀二境，次顯能觀二智。「内鑒」，實智也；「外應」，權智也。「涉俗亡染」，不處生死；「大悲不住」，非證偏真。「照真亡緣」，絶能所也；「聖智無知」，離惑取也。「以聖」等者，謂以聖智無相無知之因，真契涅槃不生不滅之果。果海離言，迹應萬端，則能事周畢矣。「指聞思修三慧」者，纂要疏云：若約學者從淺至深言之，則聞思修三慧，皆名般若。然則前辨二智，大位局聖；今明三慧，大位通凡。凡聖皆如，由宗本一也。「即恩智斷一心」者，涅槃論云：法身無像，斷德也；般若無知，智德也；應物而形，恩德也。「五章皆然」者，謂四論宗乎一心，一心常融真俗因果也。「以是」下，約本結歎，謂「内秘」菩薩行，「外現」聲聞身。「本高」則至聖，「迹下」則同凡。
「然兹」下，法喻雙明，乾喻宗本也，四德喻四論。「乾」者，周易初卦之名，本以象天。大象曰：天行健，君子以自强不息。文言曰：元者，善之長。亨者，嘉之會。利者，義之和。貞者，事之幹。乾之功能運用雖多，統唯四德，是故取之以况一心四論耳。
「後秦」者，秦凡有四：一、亡秦，姓羸名正；二、前秦，姓符名堅；三、後秦，姓姚名萇；四、四秦，即乞伏秦。今言後秦即姚萇之子興，都於長安。「懿」，善也。「備載僧史」者，僧本無史，通慧謂弘明二集記事，名、高兩傳記言。記事、記言，俱爲載筆，故僧史之名，由是生焉。傳曰：釋僧肇，京兆人也。才識慧解，率由天縱。歷觀儒典，洞究淵奥，而志尚玄微，每以莊、老爲心要。嘗讀老子道德章，乃歎曰：「美則美矣，然則棲神冥累之方，猶未盡也。」後見古浄名經，欣然頂受，玩味亡󲳴，乃曰始知所歸矣。既而出家，善通三藏，力究一乘。年方弱冠，名振關輔。時競譽之徒，情其早達，或千里負糧，入關抗辯。肇既才思幽玄，又善談論，乘機挫鋭，曾不留滯。時京中宿儒及關外英彦，莫不揖其鋒辯，負氣摧惡。後聞羅什至姑藏，杖策師之。諮決心疑，一隅三反。乃著寶藏論，具陶文理。什覽之，嗟賞無極。及什適長安，肇亦隨焉。初秦主命肇與僧叡等入逍遥園，詳定經論。肇以去聖也久，文義外離，因禀羅什，欣悟更多。於是羽佛翼教，紹隆大法。遂著宗本義、物不遷論、不真空論、般若無知論，以呈什。什稱譽之曰：「吾解不謝子，辭當相揖。」時廬山隱士劉遺民嘗睹無知論，欽味其辭，獨得其奥，已而歎曰：「不意方袍，復有平叔。」遂以論文呈乎遠公。遠公撫机而歎曰：「未嘗有也。」至若翼讚涅槃，箋注浄名，大下辭筆，昭灼圓頓，故大秦天王稱其立言鉤縈淵致，而四海學者望風而至，比肩依仰。東晉義熙十年卒於長安，春秋三十有一矣。「作，製也」者，「作」亦訓「造」。唯識疏云：作故名造，今新赴故。叙理名述，先來有故。「條寂析用」等者，備如般若論第八推明真妄中明之，宜引彼義，以消此文。「灼」，明也。「高出在昔」者，清涼謂昔人釋義未盡其源，故廣疏中雖引論主之辭，以釋大經爲正解耳。
「疏注實繁」者，始自有唐，終于炎宋，疏鈔注解，二十餘家。非但述人繁多，抑亦申義繁雜。「今集」下，謂釋其善者五家，精義注之。「秘思」，名也，字齊賢，誕形落髮於襄陽，講道誨人於中吴。其履行杭節，下文載之。「發辭闡幽」者，發具採摭要辭，開闡幽隱之旨。然上「實繁」之言出尚書，此云「闡幽」出左傳，云：微顯闡幽。尚書云：實繁有徒。「以簡必詣，誠曰難才」者，上句法浄名疏，疏云：其辭簡而詣；下句用華嚴鈔，鈔云：共詳聖，誠曰難才。「前修之名」者，即興善元康、幽棲慧燈、杭烏好直、永嘉修廣、玉峰雲靄，皆列在論文之末，故云「併書後之題辭」。「前修」，謂遠賢也。又若注論之近者，或以貫珠爲名，或立删補爲號，或剽招提别序，或託劉湛虚名。考其辭而無功，摭其義而寡要，皆非今之所集也。「諸祖之言」者，即馬鳴、龍樹、帝心、賢首、清涼、圭峰所述言教也。「論主疏語」者，謂下文申義，或異古人，或同昔解，兼引論主浄名疏文爲證。「云」者，語絶之辭也。
「本源妙心」者，下文云：乘真心而理順。又云：太虚絶於靈照。是皆顯談妙心，非覆相説也。「絶諸對待」者，下文云：有無絶於内，稱謂淪於外。又云：實而不有，虚而無。又曰：無始無終，不晦不晦不明。此以克示心體、有無、始發、生佛、深浄，諸形待法，皆泯絶矣。「無相而相」者，次文云：法相爲無相之相。下文云：不爲而自爲。「實相隨緣」者，即不動真際爲諸法立處。又云：萬物無非我造。「諸法不變」者，下文云：性莫之易。又云：乘千化而不變。「由性常空」者，即萬物之自虚，不假虚而虚物也。「不壞緣有」者，非杜絶視聽，然後爲真諦也。「五名雖異，同出一心」者，寶藏論云：譬如檀生檀枝，終非椿木。然彼真一，雖有種種名字，終歸一義也。
「凡聖依正」者，六凡則正報之身，依報穢土；四聖則正報之身，依報浄土。而言「皆藉緣起」者，約迷悟假藉因緣而生起也。今以内外從淺至深明之：外者，如穀子，水、土、人、時，而芽得生；泥團，輪、繩、陶師，而器得成。内，謂過去已熟之業爲因，此世父母爲緣，而身得生。未有一物不假内因外緣而生者。故中論云：「未曾有一法，不從因緣生。」此上猶且對小乘宗説。若窮緣生之義，從本起末者，清浄心性爲因，根本無明爲緣，生三細；業識爲因，境界爲緣，生六麤。此乃迷真執妄，派爲九相，其或反染復浄，本乎一心，備如起信論疏耳。「貫通下用」者，應言一切諸法，緣離則滅也。「不逐緣生」者，荷澤云：不從緣生，不因境起，則真無滅矣。「應夫真有」者，下文云：動與事會，因謂之有，因謂之有者，應夫真有。「色性自空，非色滅空」者，幻色之性自空，非滅色相明空。文云「性空故，故曰法性」者，此之一句，諸本皆脱，唯廣公注本有之。「非推諸相使無」者，推，遣也。清涼云：色等性無，非遣之使無。
「古德之意」，則玉峰手記引幽棲鈔辭，皆以上文爲通明所宗焉。「文理有在」者，圓覺疏序云：萬法虚僞，緣會而生。即用宗本義中緣會而生之言。故彼鈔有顯所用文字及示心之覺相二科，文之與理，載乎廣鈔，則有所在也。「聖教量」者，即佛言量。量度真似，揩定邪正也。「以真破常」等者，約真俗雙融，互破定有著常，定無著斷也。然外道執人死爲人，畜死爲畜，我性不滅，名常見；又執一死永滅，名斷見。或問：斷常二見，既墮有無，文中應云有見無見，而言邪見者何耶？答：清涼演義云：「斷常二見，多是邪宗。」是故言邪見，即是無見也。
「昔人」下，即康公疏文也。「無乃大局」者，前文通示四論所宗，彼疏唯指不遷宗本；此文是二論宗本，彼亦唯指不真宗本，是皆大局也。「有謂」者，即靄公乎記作三重問答科之。初、不有不無問，非斷非常答；二、漚和般若問，權實雙彰答；二、泥洹盡諦問，究竟極果答。「失之遠矣」者，既與序文相及，則失之太遠矣。「較」，音校，較量也。「後二從可知」者，初一重問答既達序文，後二重亦然，故云「從可知」矣。「與其得一而失三」者，與靄公得所宗之一心，而失在三重問答也。「不若文局而義通」者，不如康公文雖局，指前二論宗本，而義通一心也。又下文指無知、無名二論宗本。古今治論者皆取之，故云「義通」也。「析論當世存乎辭」者，劉勰云：「辭者，舌端之文，通己於人。」周易云：鼓天下之動存乎辭。「不敢私讓」者，謂諸哲解論，自有局失，非集義者炫也所長，病衆所短，豈敢私讓乎？
「即無知宗本」者，此依康師疏義，下無名宗本亦然。「權實互闕」者，若唯般若，墮於二乘，闕權智也；若唯漚和，墮愛見悲，闕實智也。漚和、般若，互相輔翼，其大慧之稱乎！「有慧方便」者，浄名疏云：無緣悲也。「有方便慧」有，疏云：寂照智也。
「無塵累所染」者，大經云：雖以願力三界受生，而不爲世法所染。「不趣寂偏證」者，經又云：故此菩薩名爲成就不可思議，身、口、意業行於實際而不作證。
「皆在一念」者，謂幻有無體，必不異空。真空具德，徹於有表。今以實智觀有即空，權智觀空即有，故云「權實無殊」、「空有不二」、「皆在一念」也。「二縛歷然可解」者，觀空不證，即解二乘沈空之縛；處有不染，即解凡夫滯有之縛。大經云：雖常寂滅，以方便力而還熾然，雖然不燒。清涼釋云：此之一句，具空中方便慧，有中殊勝行。上引三節經文，皆第七遠行地菩薩所修權實二行之文。若然，則論主垂法化物，豈唯冥通浄名空有二縛，抑亦洞徹華嚴權實兩行。有謂宗本、四論，唯發明於解者。古人云：嗚呼！聾騃若爲論道。
「義翻圓寂」者，謂義稱法界、德備塵沙曰圓，體窮真性、妙絶相累曰寂。「盡諦即滅諦」者，清涼云：因亡曰盡，即盡智也。此盡無生，是其滅體。「九結」者，浄名疏謂：一愛，二恚，三慢，四無明，五疑，六見，七取，八慳，九嫉。又云：一念取相，頓迷真理，萬惑從起，皆名結也。
「煩惱所知」等者，煩惱障因亡，則分段生死果喪；所知障因亡，則變易生死果喪。二障名、體，具如别章。「若悟生死本空」者，上用約觀行修證，此體約性德本具，故云「本空」也。然立宗中根源乎修性者，蓋作下文述論之條流也。問：若先立宗本，後乃著論者，且十演之作，羅什没後，因覩秦王答書方，豈書之未形而宗本先爲耶？答：先立宗本，表文有驗。文云：「在什公門下十有餘載，雖衆經殊致，勝趣非一，然涅槃一義，常以聽習爲先。」既習涅槃爲先，則什公在日，雖未作論，已著宗本也。明文有據，夫復何疑？
「會生滅即寂用」者，般若論云：「無知，即般若之無也；知無，即真諦之無也。是以般若之與真諦，言用即同而異，言寂即異而同。」此皆會凡夫生滅，即聖人寂用也。「演五陰即圓寂」者，涅槃論云：「吾以無得爲得，故得在於無得。」又云：「若即涅槃以興言，誰獨非涅槃！」此乃指五陰體性即圓寂矣。
論「生死交謝」，幽棲云：緣會果現爲生，緣散果壞爲死。「寒暑迭遷」者，迭遞運遷也。繫辭云：「日月運行，一寒一暑。」「公羊傳」者，姓公羊，名高；述傳解春秋也。「注云」下，即何休注傳之辭。「倣此」者，倣效此釋也。「該」，包也。
「莊生」者，義疏云：姓莊，名周，字子休。生梁國蒙縣，師長桑公子，受號南華仙人。「弱喪而不知歸」者，郭象注云：少而失其故居，名爲弱喪。「言符至道」者，不遷之言，冥符至極之道也。「老子」者，義疏云：姓李，名耳，字伯陽。「淡乎其無味」者，玄宗注云：人君以道德清浄爲教，初出於口，淡乎其無味。「若存若亡」者，中士可上可下故疑，疑則若存若亡。「大笑」者，浄名疏云：「下士聞道大笑之。日月雖明，何益瞽者？」此中不言上士者，以上智聞「不遷」，了悟勤行也。然雖斥中下之機，其實被之不爾，豈四依垂訓，絶濟迷情乎？「觸類不遷」者，觸，逢也。物之類皆不遷矣。
酒人注：奄，今謂之宦人。古者從坐男女，没入縣官爲奴，其少才知，以爲奚，今之侍史官婢。或曰：「奚，宦女。」疏：「侍史官婢」，舉漢法言之。「或曰宦女」者，漢時有此别號。案左氏，晉惠公之女名妾，稱爲宦女，謂宦事秦公子，亦云宦女也。
職内注：職内，主入也，若今之泉所入，謂之少内。疏：漢之少内，亦主泉所入。案王氏漢官解云：「小官嗇夫，各擅其職，謂倉庫少内嗇夫之屬，各自擅其條理所職主。」由此言之，少内藏聚，似今之少府，但官卑職碎，以少爲名。
大宰八灋注：鄭司農云：「官屬謂六官，其屬各六十，若今博士、大史、大宰、大祝、大樂，屬大常也。」疏：漢始，叔孫通爲奉常，後改爲大常。
食貨志：董仲舒曰：「田租口賦，二十倍於古。」貢禹傳：古民亡賦算口錢，起武帝征伐四夷，重賦於民，民産子三歲則出口錢，故民重困。宜令兒七歲去齒，乃出口錢，年二十乃算。元帝令民産子七歲乃出口錢。鹽鐵論：田雖三十而以頃畝出税，加之以口賦更繇之役。理道要訣：漢高帝每歲人常賦百二十錢，至孝文時省儉，減至四十。武帝事邊費廣，人産子，三歲則出口錢。孝宣減人算三十，孝成減四十，光武有産子，復以三年之算。
小宰注：宫刑，在王宫中者之刑。建，明布告之。糾猶割也、察也，若今御史中丞。疏：應劭云：「秩千石，朝會獨坐，副貳御史大夫，内掌蘭臺圖籍，外督刺史，糾察百寮。」故舉漢法况之。
治叙，次序官中，如今侍曹五伯傳吏朝也。疏：漢時五人爲伍。伯，長也，是五人之長。言傳吏朝者，傳在朝羣吏諸官事務於朝也。胥於什長亦然，故舉漢法况之也。
書其能者與其良者注：鄭司農云：「若今時舉孝廉、賢良方正、茂才異等。」疏：孝廉者，謂孝弟、廉絜。賢良即經中「良者」，謂有賢行而良善也。云「方正」者，人雖無别行，而有方幅正直者也。云「茂才」者，漢光武諱秀，時號爲茂才，即經云「能者」也。云「異等」者，四科不同，等級各異，故云「異等」。
史記秦紀衞令曰：「周廬設卒，甚謹。」西京賦曰：「徼道外周，千廬内傅。」胡廣曰：「衞士於周垣下爲區廬。」
幾其出入注：鄭司農云：「若今時宫中有罪，禁止不得出，亦不得入，及無引籍不得入宫司馬殿門也。」疏：「今時」謂漢法。言「引籍」者，有門籍及引人，乃得出入也。又云「司馬殿門」者，漢宫殿門，每門皆使司馬一人守門，比千石，皆號司馬殿門也。
元帝紀：令從官給事宫司馬中者，得爲大父母、父母、兄弟通籍。應劭曰：「籍者，爲二尺竹牒，設其年紀、名字、物色，縣之宫門，案省相應，乃得入也。」顔師古曰：「司馬門者，宫之外門也。衞尉有八屯，衞侯司馬主衞士徼廵宿衞。每面各二司馬，故謂宫之外門爲司馬門。」竇嬰傳：太后除嬰門籍，不得朝請。王嘉傳：爲郎，坐户殿門失闌免。梁孝王傳：梁之侍中、郎、謁者著引籍出入天子殿門，與漢宦官亡異。
王尊傳：正月行幸曲臺，臨饗罷衞士。如淳曰：「諸衞士更盡得代去，故天子自臨而饗之。」和熹鄧后紀：舊事歲終，當饗遣衞士。注：蓋寬饒傳「歲盡交代，上臨饗罷衞卒」是也。
亨人注：爨，今之竈。疏：周禮、儀禮皆言爨。論語王孫賈云：「寜媚於竈。」祭法天子七祀之中亦言竈。自孔子已後皆言竈。
酒正五齊注：泛者，成而滓浮泛泛然，如今宜成醪矣。醴猶體也，成而汁滓相將，如今恬酒矣。盎猶翁也，成而翁翁然，葱白色，如今酇白矣。緹者，成而紅赤，如今下酒矣。沈者，成而滓沈，如今造清矣。疏：宜成，説以爲地名，故曹植酒賦曰：「宜成醴醪，蒼梧縹清。」若馬融所云「今之宜成，會稽稻米，清似宜成」，以爲酒名。故劉杳要雅亦以宜成爲酒名，二者未知孰是。恬酒於五齊中爲恬，故以恬酒况之。酇白，漢時蕭何所封地，名酇。下酒謂曹牀下酒，其色紅赤，故以緹名之。案：鄭下注「五伯緹衣」，亦赤黑色也。造清，漢時造清，孰則滓沈，故以况沈齊也。
三酒注：事酒，酌有事者之酒，其酒則今之醳酒也。昔酒，今之酋久白酒，所謂舊醳者也。清酒，今中山冬釀，接夏而成。疏：事酒，冬釀春成，以漢之醳酒况之。昔謂久，酋亦遠久之義，故以漢之酋久白酒况之。但昔酒對事酒爲清，若對清酒則爲白，故云酋久白酒也。晉語云：「味厚實昔毒。」酒久則毒也。昔酒爲久，冬釀接春，清酒久於昔酒，自然接夏也。中山，郡名，故魏都賦云：「醇酎中山，沈湎千日。」
漿人六飲注：涼，今寒粥，若糗飯雜水也。疏：案内則，飲内，有濫無涼。彼鄭云，以周禮六飲校之，則濫，涼也。紀、莒之間名諸爲濫，言諸者，非一之義。内則名涼爲濫，參驗相當。
夷槃注：漢禮器制度：大槃廣八尺，長丈二尺，深三尺，漆赤中。疏：叔孫通前漢時作漢禮器制度，多得古之周制，故鄭君依而用之也。周謂之夷槃，漢謂之大槃，是别代異名。
今河間以北，煑穜麥賣之，名曰逢。燕人膾魚方寸，切其腴，以啗所貴。疏：引漢法證麷，亦是熬煑之麥。引時事證膴，亦是腹腴，以擬祭與啗貴者同也。
掌次皇邸注：鄭司農云：「皇，羽覆上。邸，後版也。」玄謂後版，屏風與？染羽象鳳皇羽色以爲之。疏：言後版者，謂爲大方版於坐後，畫爲斧文。言屏風者，據漢法况之，無正文，故言「與」以疑之。
外府掌邦布之入出注：布，泉也。布讀如「宣布」之「布」，其藏曰「泉」，其行曰「布」，取名於水泉，其流行無不徧。泉始蓋一品，周景王鑄大泉而有二品。後數變易，不復識本制。至漢，唯有五銖久行，王莽改貨而異作，泉布多至十品，今存於民間多者，有貨布、大泉、貨泉。貨布，長二寸五分，廣寸，首長八分有奇，廣八分，其圜好徑二分半，足枝長八分，其右文曰「貨」，左文曰「布」，重二十五銖，直貨泉二十五。大泉徑一寸二分，重十二銖，文曰「大泉」，直十五。貨泉徑一寸，重五銖，右文曰「貨」，左曰「泉」，直一也。疏：漢書食貨志：周景王時患泉輕，更鑄大泉。單穆公曰「不可」，王不𦗟，鑄大泉，文曰「寳貨」。漢興，爲秦泉重難用，更令民鑄榆莢錢。至孝文，有司言榆莢三銖輕，易姦詐，請鑄五銖。至王莽居攝，變漢制，更造大泉，徑寸二分，重一十二銖，文曰「大泉」，直五十。又造契刀，形如刀，直五百。又造錯刀以黄金錯其文，曰「一刀直五千」。與五銖錢凡四品，並行。至莽即真，罷五銖錢，異作泉布，多至十品。其布有大布、次布、弟布、壯布、中布、差布、厚布、幼布、幺布、小布，是爲貨十品也。其泉十品者，莽居攝，作大泉、錯刀、契刀；即真，作小錢、幺錢、幼錢、布錢、壯錢。天鳳年更造貨布，與貨錢爲十品。莽以劉有金刀，罷契刀、錯刀。從莽至漢末鄭君時，見行此二者，故云今存於民間也。彼文貨布無「有奇，廣八分半，足支長八分」等十一字，此鄭君目所覿見，以義增之耳。彼大泉直五十，言十五者，亦誤，當從五十爲正也。王莽之大泉，蓋與景王所鑄大泉亦異也。
周語：景王二十一年，鑄大錢。韋昭注：錢者，金幣之名，所以貿買物，通財用也。古曰泉，後轉曰錢。單穆公云：「古者有母平子，子權母而行。」然則二品之來，古而然矣。鄭君云：「錢始一品，至景王有二品，省之不孰耳。」前後漢紀：武帝元狩五年，行五銖錢。光武建武十六年，始行五銖錢。齊孔覬曰：「自漢鑄五銖至宋文帝，歷五百餘年不變者，輕重可法，得貨之宜也。」
司會書契版圖注：書謂簿書。契，其最凡也。版，户籍也。圖，土地形象，田地廣狹。疏：漢時以簿書記事，至於餘物記事亦謂之簿書，故舉漢法而言也。漢之户籍，皆以版書之，故以漢法况。
内司服褘衣揄狄闕狄注：今世有圭衣者，蓋三翟之遺俗。疏：漢時有圭衣，刻爲圭形，綴於衣，是由周禮有三翟，别刻繒綴於衣，漢俗尚有，故云三翟遺俗也。
素沙注：素沙者，今之白縳也。六服皆袍制，以白縳爲裏，使之張顯。今世有沙縠者，名出于此。疏：素沙爲裏無文，故舉漢法而言，謂漢以白縳爲裏，以周時素沙爲裏耳。
翣柳注：書曰：「分命和仲，度西曰柳穀。」疏：濟南伏生書傳文，度亦居也。柳者諸色所聚，日將没，其色赤，兼有餘色，故云柳穀。
追師副、編注：副之言覆，所以覆首爲之飾，其遺象若今步繇矣，服之以從王祭祀。編，編列髮爲之，其遺象若今假紒矣，服之以桑也。疏：漢之步繇，謂在首之時，行步繇動。此據時目驗以曉古，至今去漢久遠，亦無以知之矣。假紒亦是鄭之目驗以曉古，至今亦不知其状也。
續漢輿服志：皇后入廟，步摇以黄金爲山題，貫白珠，桂枝相糺，八爵九華，熊虎赤羆，天鹿辟邪，南山豐大特六獸。东觀漢記：章帝詔東平王蒼以光烈皇后假髻、帛巾各一，衣一篋遺王。
大司徒建邦之土地之圖注：土地之圖，若今司空郡國輿地圖。疏：案：漢蕭何收秦圖籍，以知天下阨塞廣遠。至後漢乃有司空郡國地圖。輿者，車輿，其前开曲，地形不可正方，故云輿地圖也。案：職方亦云「掌天下之圖」，注直云「如今司空輿地圖」，不云「郡國」者，彼以司馬主九畿并夷狄而言，故不得云「郡國」。此經云主人民之數，則唯據九州之内，故此注云「郡國」也。
武帝元狩六年，御史大夫奏輿地圖，請所立國名。立齊、燕、廣陵三王，淮南王安與左吴等，按輿地圖，部署兵所從入。疏謂後漢乃有，蓋考之未詳也。光武披輿地圖指示鄧禹。建武十五年，封皇子，大司空上輿地圖。馬援曰：「前披輿地圖，見天下郡國百有六所。」肅宗建初中，案輿地圖，令諸國户口皆等租入。
日至之景注：鄭司農云：「土圭之長尺有五寸，以夏至之日立八尺之表，其景適與土圭等，謂之地中。今潁川陽城地爲然。」疏：潁川郡陽城縣是周公度景之處，古跡猶存。
王朴曰：「古者植圭於陽城，以其近洛也。蓋尚慊其中，乃在洛之東偏。開元十二年，遣使天下候影，南距林邑，北距橫野，中得浚儀之岳臺，應南北弦，居地之中。」司馬公曰：「日行黄道，每歲有差，地中當隨而轉移，故周在洛邑，漢在潁川、陽城，唐在汴州、浚儀。」
其食者半，參之一，四之一。注：土均，均邦國地貢輕重之等。其率之也，公之地以一易，侯伯之地以再易，子男之地以三易，必足其國禮俗、喪紀、祭祀之用，乃貢其餘。若今度支經用，餘爲司農穀矣。疏：據漢法以况之。
宣帝黄龍元年謂上計簿具文而已，御史察計簿疑非實者按之。匡衡傳：郡定國界，上計簿，更定圖，言丞相府。貢禹傳：郡國擇便巧史書，習於計簿，能欺上府者以爲右職。
大比注：鄭司農云：「五家爲比，故以比爲名，今時八月案比是也，要謂其簿。」疏：漢時八月案比而造籍書，周以三年大比，未知定用何月，故以漢法八月况之。
鄉大夫其舍者，國中貴者、賢者、能者、服公事者、老者、疾者皆舍。注：鄭司農云：「征之者，給公上事也。舍者，謂有復除舍不收役事也。貴者，謂若今宗室及關内侯，皆復也。服公事者，謂若今吏有復除也。老者，謂若今八十、九十復羨卒也。疾者，謂若今癃不可事者復之。」疏：四事皆若今者，並舉漢法况之。
族師春秋祭酺注：酺者，爲人物烖害之神也。校人職又有「冬祭馬步」，則未知此世所云，蝝螟之酺與？人鬼之步與？蓋亦爲壇位如雩禜云。疏：酺不知何神，故舉漢法以况之。但漢時有蝝螟之酺神，又有人鬼之步神，故兩言之。
置其絼注：鄭司農云：「絼，著牛鼻繩，所以牽牛者，今時謂之雉，與古者名同。」疏：自漢以前皆謂之絼。案少儀云「牛則執紖」，紖則絼之别名。
丙吉子顯，從祠高廟，至夕牲日，乃使出取齋衣。顔師古注：未祭一日，其夕展視牲具，謂之夕牲。
載師以廛里任國中之地注：廛里者，若今云邑里居矣。疏：異義：公羊十一税，遠近無差，漢制收租田有上中下，與周禮同義。
遺人十里有廬，三十里有宿。注：廬，若今野候，徒有庌也。宿，可止宿，若今亭，有室矣。疏：此舉漢法以况義。漢時野路候迎賓客之處，皆有庌舍，與廬相似。漢法，十里有亭，有三老人皆有宫室，故引以爲况也。
保氏九數注：鄭司農云：「九數，方田、粟米、差分、少廣、商功、均輸、方程、贏不足、旁要。今有重差、夕桀、句股也。」疏：方田已下，皆依九章算術而言。今有重差、夕桀、句股，此漢法增之。馬氏注以爲今有重差、夕桀。夕桀亦是算術之名，與鄭異。案今九章以句股替旁要，則旁要，句股之類也。少儀正義云：「九數之名，書本多誤。儒者所解方田一，粟米二，差分三，少廣四，商功五，均輸六，方程七，贏不足八，旁要九。云『今有重差、句股』者，鄭司農指漢時云，今世於九數之内，有重差、句股二篇。其重差即與舊數差分一也。去舊數旁要，而以句股替之，爲漢之九數，即今之九章也。馬融、干寳等更云今有夕桀，各爲二篇，未知所出。」
鄭玄傳：通九章算術。注：周公所作也，凡九篇，方田、粟米、差分、少廣、均輸、方程、傍要、盈不足、句股。馬續傳：善九章算術。注：劉徽九章算術：方田一，粟米二，差分三，少廣四，商功五，均輸六，盈不足七，方程八，句股九。並無重差、夕桀。劉徽九章算經序：包犧氏始畫八卦，作九九之術以合六爻之變，記稱隸首作數。周公制禮而有九數，九數之流則九章是矣。漢北平侯張蒼、大司農中丞耿夀昌，皆以善算命世。蒼等因舊文之遺殘，名稱删補，故校其目則與古或異，而所論者多近語也。凡望極高、測絶深而兼知其遠者，必用重差，句股則必以重差爲率，故曰重差也。一方田以御田疇界域，二粟米以御交質變易，三裒分以御貴賤禀税，四少廣以御積羃方圓，五商功以御功程積實，六均輸以御遠近勞費，七盈不足以御隐雜互見，八方程以御錯糅正負，九句股以御高深廣遠。梅福傳：齊桓之時有以九九見者。唐藝文志：劉向九章重差一卷。
張平子西京賦：廓開九市，通闤帶闠，旗亭五重，俯察百隧。周制大胥，今也惟尉。注：漢宫闕。疏曰：「長安立九市，其六市在道西，三市在道東。」史記褚先生曰：「臣爲郎，與方士會旗亭下。」
泉府以國服爲之息注：以其於國服事之税爲息也。王莽時，民貸以治産業者，但計贏所得受息，無過歲什一。疏：此與周少異。周時不計其贏所得多少，據本徵利。王莽時，雖計本多少爲定，及其徵科，唯據所贏多少。假令萬泉歲還，贏萬泉徵一千，贏五千徵五百，餘皆據利徵什一也。
門關用符節注：符節者，如今宫中諸官詔符也。璽節者，今之印章也。旌節，今使者所擁節是也。將送者執此節以送行者，皆以道里日時課，如今郵行有程矣。以防容姦，擅有所通也。疏：符節已下，周法無文，故皆約漢法况之。案太史公本紀：漢文帝二年九月初，與郡國守相爲銅虎符、竹使符。應劭曰：「銅虎符第一至第五，國家當發兵，遣使者至郡國合符，符合乃聽受之。竹使符者皆以竹箭五枚，長五寸，鐫刻篆書，第一至第五。」張宴曰：「符以代古之圭璋，從簡易也。」鄭引之者，欲明漢時銅虎符，本出於此也。
遂人夫一廛注：鄭司農云：「揚子雲有田一廛，謂百畮之居也。」玄謂廛，城邑之居。王莽時，城郭中宅不樹者爲不毛，出三夫之布。疏：引莽時事者，證廛是城郭中。
里宰以歲時合耦于耡注：耡者，里宰治處也，若今街彈之室，於此合耦，使相佐助，因放而爲名。疏：鄭以漢法况之。漢時在街置室，檢彈一里之民，於此合耦，使相助佐，因放而名耡也。
金石録：漢都鄉正街彈碑在汝州界，故昆陽城中，其歲月略可觀，蓋中平二年正月，而其額題「都鄉正街彈碑」，莫知其爲何碑也。水經：魯陽縣有南陽都鄉正衛彈碑，平氏縣有南陽都鄉正衞彈勸碑，隸釋亦以爲「衞彈碑」，蓋未考此注也。酸棗令劉熊碑云：「愍念烝民，勞苦不均，爲作正彈，造設門更。」
合人耦，則牛耦亦可知也。疏：周時未有牛耦耕，至漢時，搜粟都尉趙過始教民牛耕。今鄭云「合牛耦可知」者，或周末兼有牛耦，至漢趙過乃絶人耦，專用牛耦，故鄭兼云焉。
山海經：后稷之孫叔均始作牛耕。周益公曰：「竊疑耕犂起於春秋之間。故孔子有『犂牛』之言，而弟子冉耕亦字伯牛。月令季冬「出土牛」，示農耕早晩。賈誼新書、劉向新序，俱載鄒穆公云：『百姓飽牛而耕，暴背而耘。』大率在秦漢之際，何待趙過？過特教人耦犂共二牛，費省而功倍爾。」
草人土化之法注：化之使美，若氾勝之術也。疏：漢時農書有數家，氾勝爲上，故月令注亦引氾勝。
司稼出斂法注：斂法者，豐年從正，凶荒則損，若今十傷二三，實除減半。疏：舉漢法以况義，謂漢時十分之内，傷二分三分，餘有七分八分在。實除減半者，謂就七分八分中爲實在，仍減去半不税，於半内税之，以凶荒所優饒民法也。
槁人外内朝冗食注：外朝，司寇斷獄弊訟之朝也。今司徒府中有百官朝會之殿云，天子與丞相舊決大事焉，是外朝之存者與？内朝，路門外之朝也。冗食者，謂留治文書，若今尚書之屬，諸直上者。疏：引漢法説之，謂以次當直，留在朝宿不復，須以食供之。冗，散也。外内朝上直諸吏謂之冗吏，亦曰散吏。
續漢曆志：熹平四年，馮光、陳晃言曆元不正，詔以羣臣會司徒府議。注：蔡邕集載：三月九日，百官會府公殿下，東面，校尉南面，侍中、郎將、大夫、千石、六百石重行北面，議郎、博士西面。户曹令史當坐中而讀詔書，公議。蔡邕前坐侍中西北，近公卿，與光、晃相難問是非焉。後百官志注：蔡質漢儀曰：「司徒府與蒼龍闕對，厭於尊者，不敢號府。」應劭曰：「丞相舊位在長安時，府有四出，東西門耳。國每有大儀，天子車駕親幸其殿。殿西王侯以下更衣併存。每歲州郡聽採長吏臧否，民所疾苦，還條奏之，是謂舉謡言。舉謡言者，掾屬令史都會殿上，主者大言某州郡行狀。」周禮「外朝」，干寳注曰：「禮司徒府中有百官朝會殿。」朝士注：今司徒府有天子以下大會殿，亦古之外朝。
春官注：鄭師農云：「唐虞歷三代，以宗官典國之禮與其祭祀，漢之大常是也。」疏：代異法殊，禮有沿革，故至漢時，祭祀之禮使大常主之。
大宗伯疈辜注：故書「疈」爲「罷」，鄭司農云：「罷辜，披磔牲以祭，若今時磔狗祭以止風。」疏：舉漢法以况義。狗屬西方金，金制東方木之風，故用狗止風也。
五命賜則注：則，地未成國之名。王莽時以二十五成爲則。方五十里，合今俗説子男之地，獨劉子駿等識古有此制焉。疏：時有孟子、張、包、周及何休等並不信周禮有五百里已下之國，以王制百里、七十里、五十里等爲周法，故鄭指此等人爲俗説也。
繅席次席注：繅席，削蒲蒻，展之，編以五采，若今合歡矣。次席，桃枝席，有次列成文。疏：漢有合歡席，故舉漢法况之。漢世以桃枝竹爲席，次第行列成文章。
珍圭注：杜子春云：「珍當爲『鎮』，以徵召守國諸侯，若今時徵郡守以竹使符也。」玄謂珍圭，王使之瑞節，如今時使者持節矣。疏：持節即子春所云「竹，使符」也。
高帝紀注：節以毛爲之，上下相重，取象竹節，將命者持之以爲信。光武紀注：節所以爲信，以竹爲之，柄長八尺，以旄牛尾爲其眊三重。馮衍與田邑書：今以一節之任，建三軍之威，豈特寵其八尺之竹，犛牛之尾哉？
漢齊王傳：魏勃紿召平曰：「王欲發兵，非有漢虎符驗也。」吴王傳：弓高侯責膠西王曰：「未有詔虎符，擅發兵擊義國。」嚴助傳：上曰：「新即位不欲出虎符，發兵郡國。」乃遣助以節發兵會稽，會稽守欲距法不爲發。
司服韋弁服注：韋弁，以韎韋爲弁，又以爲衣裳。今時伍伯緹衣，古兵服之遺色。疏：鄭取韎爲赤色韋，猶以爲疑，故舉漢事以爲况。言伍伯者，伍，行也；伯，長也。謂宿衞者之行長，見服纁赤之衣，是古兵服赤色，遺象至漢時，是其兵服赤之驗也。
冢人邱封之度注：王公曰邱，諸臣曰封。漢律曰：「列侯墳高四丈，關内侯以下至庶人各有差。」疏：周禮邱封高下樹木之數無文，以漢法况之也。
職喪注：國之喪禮，喪服、士喪、既夕、士虞今存者，其餘則亡。疏：儀禮三千條，漢興惟得十七篇，高堂生所傳即今儀禮是也。
大司樂成均注：董仲舒云：「成均，五帝之學。」疏：董仲舒作春秋繁露，繁，多；露，潤。爲春秋作義，潤益處多。
行以肆夏，趨以采薺。注：鄭司農云：「人君行步，以肆夏爲節，趨疾於步，則以采薺爲節，若今時行禮於太學，罷出，以鼔陔爲節。」
大胥掌學士之版，以待致諸子。注：鄭司農云：「版，籍也。今時鄉户籍，世謂之户版。卿大夫之諸子，則案此籍以召之。漢大樂律曰：『卑者之子，不得舞宗廟之酎。除吏二千石到六百石，及關内侯到五大夫子，先取適子，高七尺已上，年十二到年三十，顔色和順，身體修治者以爲舞人。』與古用卿大夫子同義。」疏：漢法，卑者之子不得舞宗廟之酎，則元士之子不入，故知卿大夫之諸子也。月令：四月云：「天子與羣臣飲酎。」鄭注云：「酎之言醇，謂重釀之酒，春酒至此始成。」作此酎，亦謂重釀之酒，祭宗廟而用之，祭末有相飲之法。漢紀注云：「漢承秦爵二十等，五大夫九爵，關内侯十九爵，列侯二十爵。」宗廟舞人用貴人子弟，與周同。故引以爲證。
笙師篴管舂牘應雅注：鄭司農云：「舂牘，以竹大五六寸，長七尺，短者一二尺，其端有兩空髤畫，以兩手築地。應，長六尺五寸，其中有椎。雅，状如漆筩而弇口，大二圍，長五尺六寸，以羊韋鞔之，有兩紐，疏畫。」杜子春讀「篴」爲「蕩滌」之「滌」，今時所吹五空竹篴。疏：此皆約漢法知之。
漢禮樂志：成帝時，鄭聲尤甚，黄門名倡丙彊、景武之屬，富顯於世。藝文志：黄門倡車忠等歌詩十五篇。
九𢷎注：杜子春云：「奇讀爲『奇偶』之『奇』，謂先屈一膝，今雅拜是也。或云：奇讀曰『倚』。倚拜謂持節、持戟拜，身倚之以拜。」鄭司農云：「褒拜，今時持節拜是也。肅拜，但俯下手，今時撎是也。」疏：儀禮鄉飲酒，賓客有撎入門之法，推手曰揖，引手曰撎。
左傳：郤至敢肅使者。注：肅手至地，若今撎。字林云：「舉首下手也。」漢何武舉方正，所舉者召見槃辟雅拜，有司以爲詭眾虚僞。
設道齎之奠注：杜子春云：「齎當爲粢，道中祭也。漢儀：每街路輒祭。」疏：引漢法爲證，後鄭不從者，按既夕禮：祖廟之庭，禮道中無祭法。
司巫掌巫降之禮注：巫下神之禮。今世或死既斂，就巫下禓，其遺禮。疏：郊特牲：鄉人禓。鄭注云：「禓，彊鬼。」彼逐疫癘之事，此禓，當家之鬼，非彊鬼也。
馮相氏十有二歲注：歲謂大歲，歲星與日同次之月，斗所建之辰。樂説説歲星與日常應大歲月建以見，然則今曆大歲非此也。疏：以今曆大歲歲星北辰，大歲無跳辰之義，非此經大歲者也。
保章氏星土注：堪輿雖有郡國所入度，非古數也。今其存可言者，十二次之分也。星紀，吴越也；玄枵，齊也；娵訾，衞也；降婁，魯也；大梁，趙也；實沈，晉也；鶉首，秦也；鶉火，周也；鶉尾，楚也；壽星，鄭也；大火，宋也；析木，燕也。此分野之妖祥，主用客星彗孛之氣爲象。疏：古黄帝時，堪輿亡，後代有作堪輿者，非古數。雖非古數，時有可言者。
占夢注：天地之會，建厭所處之日辰。疏：堪輿天老曰：「假令正月陽建於寅，陰建在戌。」張逸問厭對之義，答曰：「案堪輿黄帝問天老事，云四月陽建於巳，破於亥，陰建於未，破於癸。」是爲陽破陰，陰破陽，故四月有癸亥，爲陰陽交會。十月丁巳爲陰陽交會。藝文志：堪輿金匱十四卷。注：許慎云：「堪，天道；輿，地道也。」
外史達書名注：古曰名，今曰字。使四方知書之文字，得能讀之。疏：聘禮記云：「百名以上書之於策，不滿百名書之於方。」古者之文字少，直曰名，後代文字多，則曰字。字者滋也，滋益而多，故更稱曰字。
續漢百官志：尚書侍郎三十六人，一曹有六人，主作文書起草。安帝時，陳忠上疏薦周興，曰：「諸郎多文俗吏，鮮有雅材，每爲詔文宣示内外，轉相求請，或以不能，而專己自由，辭多鄙固。」乃拜興尚書郎。
容蓋注：鄭司農云：「容謂幨車，山東謂之裳幃，或曰潼容。」玄謂蓋，如今小車蓋也。疏：此舉漢法小車有蓋以况周。
司常九旗之物名，各有屬。注：屬，謂徽識也。大傳謂之徽號，今城門僕射所被及亭長著絳衣，皆其舊象。疏：引今漢法，欲見古有此物，遺及漢時也。
大司馬師帥執提注：鄭司農云：「提謂馬上鼓，有曲木提持鼓立馬髦上者，故謂之提。」疏：據當時已有單騎，舉以况周。其實周時皆乘車，無輕騎法也。
曲禮：前有車騎，則載飛鴻。正義：古人不騎馬。經典無言騎者，今言騎者，當是周末時禮。左傳正義：六國之時，始有單騎。左師展將以公乘馬而歸，此騎馬之漸也。
挈壺氏分以日夜注：異晝夜漏也。漏之箭，晝夜共百刻，冬夏之間有長短焉。大史立成法，有四十八箭。疏：馬氏云：「漏凡百刻，春秋分晝夜各五十刻；冬至晝則四十刻，夜則六十刻；夏至晝六十刻，夜四十刻。」鄭注堯典云：「日中者，日見之漏與不見者齊。日長者，日見之漏五十五刻，於四時最長也。夜中者，日不見之漏與見者齊。日短者，日見之漏四十五刻，於四時最短。」此與馬義異，以其馬云「春秋分晝夜五十刻」，據日見之漏。若兼日未見，日没後五刻，晝五十五刻，夜四十五刻。若夏至晝六十刻。通日未見，日没後五刻，則晝六十五刻，夜三十五刻。一年通閏有三百六十五日四分日之一，四時之間，九日有餘較一刻爲率。云「大史立成法，有四十八箭」者，此據漢法而言，則以器盛四十八箭，箭各百刻，以壺盛水，懸於箭上，節而下之水，水淹一刻則爲一刻。四十八箭者，蓋取倍二十四氣也。書正義：漢初率九日增減一刻，和帝時霍融始請改之。鄭注書緯考靈曜仍云「九日增減」，猶未覺誤也。
大事記：始皇三十四年焚書，非博士官所職，天下敢有藏詩書、百家語者，悉詣守尉雜燒之。東萊吕氏曰：「所燒者天下之書，博士官所職固自若也，蕭何獨收圖籍而遺此，惜哉。」
惠帝紀：四年三月除挾書律。劉歆移書太常博士曰：「漢興，獨有一叔孫通略定禮儀，天下唯有易、卜，未有他書。至孝惠之世，乃除挾書之律。至孝文，始使掌故朝錯從伏生受尚書，詩始萌牙。至孝武，然後鄒、魯、梁、趙頗有詩、禮、春秋先師，皆起於建元之間。泰誓後得，博士集而讀之。」趙岐孟子題辭：孝文欲廣游學之路，論語、孝經、孟子、爾雅皆置博士。
通典：漢氏圖籍所在，有石渠、延閣、廣内，貯之於外府。又御史中丞居殿中，掌蘭臺祕書及麒麟、天禄二閣，藏之於内禁。劉向受詔校書，每一書竟表上，輙言「臣向與長水校尉臣參書、太常博士書、中外書合若干本，以相比校，然後殺青」。
霍山坐寫祕書。蘇昌爲太常，坐藉霍山書泄祕書，免。班斿賜以祕書之副。時書不布，自東平思王以叔父求太史公、諸子書，大將軍白不許。司馬遷爲太史令，紬史記石室金鐀之書。西都賦：天禄石渠，典籍之府。七略曰：「孝武敕丞相公孫弘廣開獻書之路，百年之間，書積如丘山。」河平三年，謁者陳農使，使求遺書於天下。
隋志：劉向七略别録二十卷，劉歆七略七卷，剖析條疏，各有其部。風俗通云：「劉向典校書籍，皆先書竹，爲易刊定，可繕寫者以上素。」成帝紀：河平二年，光禄大夫劉向校中祕書。
道，体乎物之中以生天下之用者也。物生而有𧰼，𧰼成而有数，数资乎动以起用而有行，行而有得于道而有德。因数以推𧰼，道自然者也，道自然而弗借于人；乘利用以观德，德不容已者也，致其不容已而人可相道。道弗借人，则人与物俱生以俟天之流行，而人废道；人相道，则择阴阳之粹以审天地之经，而易统天。故乾取用之德而不取道之𧰼，圣人所以扶人而成其能也。盖历选于阴阳，审其起人之大用者而通三才之用也。天者𧰼也，乾者德也，是故不言天而言乾也。
且夫天不偏阳，地不偏阴；男不偏阳，女不偏阴；君子不偏阳，小人不偏阴。天地，其位也；阴阳，其材也；乾坤，其德也。材无定位而有德，德善乎材以奠位者也，故曰「天行健」。行，则周乎地外、入乎地中而皆行矣，岂有位哉？是故男德刚而女德柔，君子德明而小人德暗。男女各有魂魄，君子小人各有性情。男不无阴，而以刚奇施者，其致用阳；女不无阳，而以柔偶受者，其致用阴。是故易之云乾，云其致用者而已。
由此言之，君子有情而小人有性，明矣。故小人之即于暗也，岂无熲光不昧、知惭思悔之时哉？此则乾之丽于小人者未尝绝。惟恃其自然，忘其不容已，则乾不绝小人而小人绝乾，故易于小人，未尝不正吿焉。穆姜筮占四德而惧，其验也。六阳之卦为乾，乾为天，易不云「天」而云「乾」，用此义也。
夫道之生天地者，则即天地之体道者是已。故天体道以为行则健而乾，地体道以为势则顺而坤，无有先之者矣。体道之全，而行与势各有其德，无始混而后分矣。语其分，则有太极而必有动靜之殊矣；语其合，则形器之余终无有偏焉者，而亦可谓之「混成」矣。夫老氏则恶足以语此哉！
彖云「大明终始，六位时成」，则言智也。今夫水，火资之以能熟，木资之以能生，金资之以能莹，土资之以能浃。是故夫智，仁资以知爱之眞，礼资以知敬之节，义资以知制之宜，信资以知诚之实；故行乎四德之中，而彻乎六位之终始。终非智则不知终，始非智则不知始。故曰「智譬则巧也」，巧者圣之终也；曰「择不处仁，焉得智」，择者仁之始也。是智统四德，而遍历其位，故曰「时成」。各因其时而借以成，智亦尊矣。
惟不知此，故老氏谓上善之若水，而释氏以瓶水靑天之月为妙悟之宗。其下者则刑名之察，权谋之机，皆崇智以废德。乃知大易之教，为法天正人之极则也。子曰：「逝者如斯夫，不舍昼夜。」夫逝者逝矣，而将据之以为德乎？
文言曰：「元者，善之长也。」就善而言，元固为之长矣。比败以观成，立失以知得，则事之先，而岂善之长乎？彖曰：「大哉乾元，万物资始。」元者，统大始之德，居物生之先者也。成必有造之者，得必有予之者，臻于成与得矣，是人事之究竟，岂生生之大始乎？
而程子「鸡雏观仁」之说，未为周遍。要其胥为所得所成之本原，而非从功名利赖之已然者爭败失之先，则一也。意者，立成败得失之衡，以破释氏之淫辞邪？则得之尔矣。
释氏之言，销总、別、同、异、成、坏之六相，使之相参相入，而曰「一念缘起无生」。盖欲齐成败得失于一致，以立眞空之宗。而不知败者败其所成，失者失其所得，则失与败因得与成而见，在事理之已然，有不容昧者。故奖成与得，以著天理流行之功效，使知败与失者，皆人情弱丧之积，而非事理之所固有，则双泯理事、捐弃伦物之邪说不足以立。虽然，于以言资始之「元」，则未也。
是故合成败、齐得失以为宗，释氏「缘起」之旨也。执成败、据得失以为本，法家「名实」之论也。执其固然，忘其所以然，而天下之大本不足以立；以成为始，以得为德，而生生之仁不著。吾惧夫执此说者之始于义而终于利矣。
乃均之为龙德，则固不可得而贵贱之。初者，时之「潜」也；二者，时之「见」也；三者，时之「惕」也；四者，时之「跃」也；五者，时之「飞」也；上者，时之「亢」也。一代之运，有建、有成、有守；一王之德，有遵养、有燮伐、有耆定；一德之修，有适道、有立、有权；推而大之，天地之数，有子半、有午中、有向晦；近而取之，夫人之身，有方刚、有旣壮、有已衰：皆乾之六位也。故𧰼曰「君子以自强不息」，勉以乘时也。
然则初之「潜龙」，其异于蠱之「高尙」、遁之「肥」明矣。太王剪商以前，公刘迁豳以后，周之潜也。十三年之侯服，武之潜也。而不特此。礼所自制，乐所自作，治所自敷，教所自立，未有事而基命于宥密，终日有其潜焉。有其「潜」，所以效其「见」也。
若秦之王也，穆、康以来，献、武以降，汲汲于用，以速其飞，而早已自处于亢。当其潜而不能以潜养之，则非龙德矣。非龙德而尸其位，岂有幸哉！故初之「勿用」，天所以敦其化，人所以深其息。故曰「君子以成德为行，日可见之行」，此之谓也。
王道始于耕桑，君子愼于袺𫋻。尸愚贱之劳，文王所以服康田也。修愚贱之节，卫武所以勤洒扫也。故天下蒙其德施，言行详其辨聚，坦然宽以容物，溫然仁以畜众，非君德，谁能当此哉！位正中而体居下，龙于其时，有此德矣。然则驰情于玄怳，傲物以高明者，天下岂「利见」有此「大人」乎？
朱、均之不肖，尧、舜之穷也；桀、纣之丧师，禹、汤之穷也。尧、舜不待其穷，而先传之贤以消其穷，灾不得而犯焉。禹、汤之持其穷也，建亲贤，崇忠质。不能使天下无汤、武，而非汤、武则夏、商不亡，终不丧于夷狄、盜贼之手。景亳之命，宗周之步，犹禹、汤进诸廷而授之矣。
三代以下，忌穷而悔，所以处亢者失其正也。而莫灾于秦、宋之季。秦祚短于再传，宋宝沦于非类。彼盖詹詹然日丧亡之为忧，而罢诸侯，削兵柄，自弱其辅，以延夷狄、盜贼，而使乘吾之短垣。逮其末也，欲悔而不得，则抑可为大哀也已！呜呼！龙德成矣，而不能不亢，亢而不能不灾。君子于乾之终，知姤之始，亦勿俾羸豕之蹢躅，交于中国哉！
自老氏之学以居𬭚处后玩物变而乘其衰，言易者惑焉，乃曰「阳刚不可为物先」。夫雷出而华荣，气升而灰动，神龙不为首而谁为首乎？德不先刚，则去欲不凈；治不先刚，则远佞不速。妇乘夫，臣干君，夷凌夏，皆阳退听以让阴柔之害也，况足以语天德乎！
「知至至之，知终终之。」大哉！易不言中而可绎矣。夫离「田」而上即「天」也，离「天」而下即「田」也。出乎田，未入乎天，此何位乎？抑何时乎？析之不容毫发，而充之则肆其弥亘。保合之为太和，不保不合则间气乘，而有余、不足起矣。乘而下退，息于田而为不足；乘而上进，与于天而为有余。不足则不可与几，有余则不可与存义。勉其不足之谓文，裁其有余之谓节。节文著而礼乐行，礼乐行而中和之极建。是故几者所必及也，义者所必制也。人为之必尽，一间未达而功较密也。天化之无方，出位以思而反失其素也。舍愚不肖之偸，而绝贤知之妄，日夕焉于斯，择之执之，恶容不「乾乾」「惕若」哉！
太极动而生阳，靜而生阴。动者至，靜者不至。故乾二十四营而皆得九，九者数之至也；坤二十四营而皆得六，六者数之未至也。数至者德亦至，数未至者德有待矣。德已至，则不疾不速而行固健。德有待，则待劝待勉而行乃无疆。固健者不戒而行，调其节而善之，御之事也。无疆者从所御而驰焉，马之功也。天以气而地以形，气流而不倦于施，形累而不捷于往矣。阳以乐而阴以忧，乐可以忘其厉而进，忧足以迷其方而退矣。则坤且凝滞裴回，而几无以荷承天之职也。故易之赞坤，必赞其行焉。
夫地道右转，承天之施，以健为顺，盖亦坤德之固然。而易犹申之以戒者，为「君子攸行」言之也。六三之「或从王事」，义犹此尔。內卦体具而坤德成矣，犹乾德之成于「乾乾」，「至」至此而「终」终此也。四以上，坤之时位矣。
先期不听于子羽，则锺巫不弑。爵祿不偏于宋公，则子罕不僭。宮中无「二圣」之称，则武曌不能移唐。燕、云无借师之约，则完颜、蒙古不能蚀宋。阴之干阳，何有不自阳假之哉？辨之早者，自明于夫妇、君臣、夷夏之分数，自尽焉而不相为假也。
乃为玄之言者，谓阴不尽不生；为释之言者，谓之六阴区宇，而欲转之。则浮寄其孤阳之明，销归其已成之实，殄人物之所生，而別有其生。玄谓之「刀圭入口」，释谓之「意生身」。抟阳为基，使阴入而受化，逆天甚矣。
夫阳主性，阴主形。理自性生，欲以形开。其或冀夫欲尽而理乃孤行，亦似矣。然而天理人欲同行异情，异情者异以变化之几，同行者同于形色之实，则非彼所能知也。在天为理，而理之未丽于实则为神，理之已返于虛则为鬼。阳无时而不在，阴有时而消。居阳以致阴，则鬼神而已矣，旣已为人而得乎哉？故屯者人道也，二氏之说鬼道也。以屯绍乾坤之生，易之以立人道也。
呜呼！圣人之以「得民」予初也，岂得已哉！五之刚健中正者，其位是也，其德是也，而时则非也。处泥中而犯霄露，酌名义以为去留，二虽正以违时，四虽吉而近利矣。违时者以难吿，近利者以智闻。挟震主之威者，乃引天时，徵人事，曰「识时务者在乎俊杰」，「从吾游者，吾能尊显之」，则二安得不以顽民独处其后邪？此子家羁所以消心于返国，司空图所以仅托于岩栖也。
且夫屯虽交而难生，然物生之始，则其固有而不得辞者矣。一阳动于下，地中之阳也。自是而出震入坎之交，物且冒土而求达。乃离乎地中，出乎地上者无几也。水体阳而用阴，以包地外，物之出也必涉焉。出而畅也，则千章之由条，无所禁其长矣。出而犹豫裵回以自阻也，则夭折而不可长。故方春之旦，雷发声，蛰虫启，百昌将出，必有迅风、疾雨、骤寒以抑勒之，物之摧折消阻者亦不可胜道。非资乎刚健，见险而不朒者，固不足以堪此。上六与坎为体，与五为比，借五之尊，资阳之力，谁足以禁其长者？而柔不知决，其「乘马班如」，犹二、四也，于是而不能出，则竟不出矣。犹乎发土而遇寒雨，乃更反而就暖于地中之阳，首鼠狐疑，楚囚对泣，将欲谁怨而可哉！
呜呼！二、四之马首不决于所从者，在坎中而畏险，人情之常也。上出乎险而远乎初矣，然且栖迟迷留，顿策于歧路，夫何为者？甚哉，初九淫威孔福之动人也！震主而疑天下之心，五虽欲光其施，岂可得哉！唐文、周墀所为洒涕于一堂也。周衰而萇弘诛，汉亡而北海死。虽壮马难拯，而弱泪不挥，非所望于愞夫之激已。
且以膏粱养物者市恩之事，以药石正物者司教之尊。恩出自下，则上失其位；教行于下，必上假其权。惧屯五入险而失位，故授之以建侯之柄；幸蒙五之顺阳而假权，故吿之以尊师之宜。圣人之于易，操之纵之，节之宣之，以平阴阳之权、善人物之生者，至矣哉！
夫阴阳之刑害，日与恩德并行于天壤，而物之壮者或遇之而不伤，物之蒙者乍婴之而即折矣。是故难起于鼎革之初宁，寒酷于春和之始复，欲盛于血气之未定，则非击不能御，非御不能包，二之中与上之亢，亦相资以利用矣。不知击者，索寇于內而诛求之迫，斯嬴政之以猜忍速亡，而入苙之招，激而使之复归于邪也，蒙何赖焉！
需之为体，六来居四，以尼乾行，三阳聚升，欲遂不果，虽有积刚至健之才，遇险而不能不有以待之也。顾待之以「往涉大川」乎？行险阻之中而行之未顺也；将待之以「饮食燕乐」乎？介将雨之际而几恐或失也。以往涉为功者，需而不需，束湿苟且以求其成可，为申、商之术；以宴乐为务者，需以为需，守雌处𬭚而俟其徐淸，为老、庄之旨矣。彖、𧰼义殊而适从无定，异端互托而学术以歧，君子之于需，将何所取哉？
故二「有言」而「终吉」，三「寇至」而「不败」，得主而行乎险，犹不险也。可以劳，劳则收涉川之功；可以逸，逸则逐宴乐之好。舟附水而利，云依天以游，此所为「光亨」而「贞吉」者尔。彼贸然无主而以需道行之，夫不曰需者事之贼乎？而以之饮食宴乐，则丛台、阿房所以速亡其国，刘伶、阮籍所以疾入于狂也。
尝论之：以无情而诬上者，逆也，非讼也，讼则有可言之情矣。气数自然之爭，岂犹夫吿密投匭之小人，得已而不已者与？二之所执以为言者，阴长而己窒其中也。劳而自矜，已而怨曰：「我之有功于天也，天其德我哉？我不来而天且偕以遁，我来而抑不我应，则是我『窒惕』之劳，漠不相知，而不平之鸣恶容已邪？」怨自此兴，而讼亦自此长，元咺之所以终于逋亡而不恤也。由是言之，直在坎而曲在乾，明矣。
君子则曰：与其为讼也，不如其为遁也。干我者吾避之，劳于我者吾所应得。诎于不知己而伸于知己，越石父且以吿绝于晏婴，况其在君臣父子之间乎？故五正中位，不挠于讼而得「元吉」，所谓「大居正而不惭」也。惟夫上九也者，可以致胜于坎者力尽而不止，故卫郑再归而见绝于春秋，讼上锡带而三褫于大易。
自轩辕用兵以征不服，讫乎有扈之役，帅师者皆君也。迨夫太康失御而胤侯徂征，则弗躬弗亲，而兵柄移下。易，衰世之事也，故二以阳为群阴之主，而特为世修命将之典。因王伯之命讨，以治尧、禹之天下，盖弗能违已。然授三锡之命，行开国之赏，令行于师中，功论于宗庙，威福之权自一也。
虽然，又岂能舍此而別募君子之军邪？然则如之何？其惟容畜于平居，而致果于临敌乎！以其容畜，奖其致果，则小人之勇可使也。以其致果，用其容畜，则君子之怒已乱也。班仲升曰：「水至淸则无魚，人至察则无徒。」可谓知容畜矣。以三十六人攻匈奴之使，何其果也！此千古行师之要，授受在心。盖参阴阳之用，酌险顺之宜，而不至学古兵法之区区也。
当比之时，群方咸附，五之得众，盖莫盛焉。水润以下，因地奠居，在浍成浍，因川成川，淸者与为化光，浊者与为流恶，地皆受之，未尝有所择而致其宠矣。乃群阴之比于五也，岂无所效哉？小人乐得其欲，报以奔走；君子乐得其道，报以忠贞。而二以柔得位，与五为应，则五所怀集，莫有先焉。是大海之有江、汉也，太山之有云、亭也，夹辅之有周、召，列侯之有晋、郑也。若其失一德之咸，而但依末光，挹余润，以拟于思媚之细人，则将何以酬「显比」之知乎？
呜乎！宠祿之于人甚矣，况渥之以恩礼哉！贤者自失于功名之际，中人自失于福泽之加。非当位中正，和于群而不矜独遇，如六二者，能勿波靡而风披，盖亦鲜矣。光武无猜，而严光且以要领之绝戒侯霸也，又况在不宁初来之世也哉？
「履虎尾，不咥人」，以数驭之乎？以道消之乎？以数驭之者，机变之士，投试不测而售其术，君子羞称之矣。而世所谓以道消之者，非道也，为「婴儿」也，为「醉者」也。虎过其侧而不伤，曰「天和」存焉。天和者，无心以为营，「缘督以为经」，「浮游」于二气之间，而「行不蹍地」。若士之北游也，御寇之御风也，绝地而离乎人，与之漠不相与而自逃其难，则亦恶在其为能履虎尾哉？
魚朝恩发郭子仪墓，以激其怨望，而子仪泣对代宗曰：「臣之部曲发人坟墓多矣，能勿自及乎！」子仪之言而虛也，则鬼神瞷之矣，惟其实也，斯自反之诚也，其旋之考也。若子仪者，合于君子之道矣，而又奚疑！
老子曰：「反者道之动。」魏伯阳曰：「任畜微稚，老枯复荣：荠麦芽蘖，因冒以生。」则是已动而巧乘其间，覆稻舟于彭蠡，而求余粒于蚌蟹之腹也，岂不傎乎！
乃不有其避难之时乎？避难者，全身者也；全身者，全道者也。道为公，德为私。君子之于道，甚乎其为德，而况祿乎？且夫祿以荣道，非荣身也；荣以辱身，斯辱道也。故俭德而固其一，祿不可荣而塞其情。固其一，他非吾德也；塞其情，道在不荣也。虽有不忍万物之志，亦听其自为生死而吝吾仁；虽耻以百亩不易为忧，亦安于降志辱身而屈吾义。故伊尹之有莘，避桀难也；伯夷之北海，避纣难也。桀、纣者，敷天率土之共主，神禹、成汤之胄胤。当其不可为龙逢，不可为鄂侯，则无宁塞仁锢义以全道。况乎其不但为桀、纣者乎？
而或为之说曰：「恶不可与同，而德胡不富？吾有其不忍，则遇可闵而且仁。吾知其所宜，则遇可为而且义。吾有所不屈，则伸吾直。吾有其不昧，则施吾智。」是王猛之于苻氏也，崔浩之于拓拔也。启其窦，发其机，渐牖其情，不知其入于利赖而以荣祿终。
或曰：「阴之为德，乃顺承天。踵阳而继之，以相阳之不逮，奚为其不可乎？」曰：否之乾老矣，其坤则壮也。以壮遇老，而先之以喜，其心不可问已。且阴阳之善者，动于情，贞于性。先之以刚克，其后不忧其不合。先之以柔进，则后反忧其必离矣。故君子不尽人之欢，而大正始。是以许阳之际阴，而戒之曰「勿恤其孚」；不许阴之际阳，而丑之曰「包羞」；所为主持其中，以分际阴阳，而故反其性情者也。反也者，行法以俟命者也。阳刚而奖之交，阴柔而戒其交，则性情归于法矣。诗云「君子如怒，乱庶遄沮」，其「艰贞」之谓与！书云「巧言令色，孔壬」，其「包羞」之谓与！
呜乎！系群情之望，启忮求之门，知我者不希，而我亦不贵矣。保其吝而不失其宗，夫亦各行其志焉尔。然则以一柔而遇众刚，继之以爭而不惑，如同人之二者，岂易得哉？「虽速我讼，亦不汝从」。于野之亨，不足以为同人喜；于宗之吝，不足以为同人悲。道所宜吝，不得而亨也。里克之忠，不如荀息之信；徐庶之出，不如庞公之隐。况其显应以卒协于大同也哉？
𧰼曰：「大车以载，积中不败。」盖言有也。阴阳之理，建之者中，中故不竭；行之者和，和故不爽。不爽不竭，以灌输于有生。阳行不息，阴顺无疆，始以为始，中以为中，迭相灌输，日息其肌肤而日增其识力。故稚之与壮，壮之与老，形三变而神三就。由其并生，知其互载，则群有之器，皆与道为体者矣。故形非神不运，神非形不凭。形失所运，死者之所以有耳目而无视听；神失所凭，妖异所以有影响而无性情。车者形也，所载者神也。形载神游而无所积，则虛车以骋于荒野，御者无所为而废其事，然而不败者鲜矣。故天地之贞化，凝聚者为魂魄，充满者为性情。日予其性情，使充其魂魄者，天之事也。日理其魂魄，以貯其性情者，人之事也。然后其中积而不可败矣。
老子曰：「三十辐其一毂，当其无，有车之用。」夫所谓「无」者，未有积之谓也。未有积，则车之无即器之无，器之无即车之无，几可使器载货而车注浆？游移数迁，尸弱而弃强。游移数迁，则人入于鬼；尸弱而弃强，则世丧于身。息吾性之存存，断天地之生生，则人极毁而天地不足以立矣。
然则其义何以见之于大有之二也？大有者，有也。所有者阳，有所有者阴。阳实阴虛，天生有而火化无。二为五应，为群有之主，率所有以实五之虛，二之任也。乃有以实载虛，以生载化，则有群有者疑于无，而与天地之藏不相肖。故推其任于二，而责之备焉，曰，非其积中也，败固乘之，而亦乌能免于咎哉？「无咎」者，有咎之辞。二以五之咎为咎，斯不咎矣。故五以「交如」发志，因二以为功也；以「无备」须威，內反而不足也。𧰼传之以败为戒，岂为二本位言之乎？
拳石，山也，而极乎泰、华，高下磊砢，盖尽乎𧰼之不平者矣。地之属也，而违其直方，以不平成𧰼，地之憾也。故圣人于艮下坤上之谦，示平道焉以消其不平，忧患之卦也。
呜乎！此君子所以待小人之道也。小人者，不足于人，故「物」之；不足与言交，故「施」之。施者货贿之事，裒益者厌足之道也。小人之欲，画于货利，而碨磊臲卼，率此以兴。地者阴也，利也，养也，柔也；其动为情，其效为财，其德为膏粱，其性为将顺，皆小人之所取给者也。鹿台之赉，所谓「善人」者，亦沬土之翩翩者尔，故受裒多之锡而鸣其富。岂可施之首阳之二士乎？
恒疾者不见疾，不死者重其死。寄生糊食于天位之上，而孤零弱仆，夷狄、盜贼起而乘之，则不死者奄然待尽，而亦孰与救之哉？故安、史不足以亡天宝，而岳、韩不足以起炎、兴。侵伐利而贞疾危，亦千秋之永鉴已。
孔甲之抱器以归陈涉，有苦心焉而无其德；鲁两生之谢汉高而需百年，抑恃其德而失其时。轻出者为天下笑，而绝物者抱尺寸之义以蔑天人。然后知随初之贞，备四德而未尝有咎。君子之托身于否极之世者，非流俗之所能测；而体天为德，则知我者其天乎！
申屠蟠之辞召也，陶弘景之挂冠也，庶几以之。而范希文以谓严光也，则非其类矣。如光者，交不待出门而固合，意可以承考而无疑，奚其傲文叔以相臣，而致惜于君房之要领哉？
故释氏以生死为大事，君子以出处为生死。钟鼎、林泉，皆命也，而有性焉。性尽而命以贞，君子不谓命也。若其不然，画所见以为门，放其情而无则，则且有伪周已革，而之涕犹零；蒙古已亡，而王逢之悲不已。官已渝矣，志抑无可尙者，迷留于否塞晦蒙而溺以槁死，小人之志节，亦恶足纪哉！
韩退之之辟佛也，不测其藏而驳之也粗，故不足以胜缁流之淫辞。景延广之拒契丹也，未酬其惠而怒之也轻，故适足以激胡马之狂逞。使知感之乃以治之，而无损于贞吉，邪之不胜正也，自可徐收其效矣。
然则贾捐之用机而身名俱陨，岂其贤于孔融乎？夫捐之知感而不知贞者也。当好遁之时，行「咸临」之事，德薄而望轻，位卑而权不固，其败宜矣。自非乘浸长之刚，膺治人之责，初、二同心而无间者，固未易由此道也。
故因其不可荐而戒其渎，则地天之通以绝；尽其必盥而治其素，则阴凝之冰不坚；于是下观化而天下治。高宗承乱而恭默不言，所由异于仲康之胤征、宣王之南伐矣。故曰：「圣人以神道设教。」阴以鬼来，我以神往，设之不妄，教之不勤，功无俄顷而萌消积害。
阴阳之合离也有数，而其由离以合也有道。物之相协，感之以正，则配偶宜矣；时之已乖，强之以合，则怨慝生矣。九四之阳，非其位也；阴得朋以居中，然且强入而与其上下之际，则不可谓之知时而大其辨矣。为初、上者，乃挟颇心以平物，含甘颐而和怨，其能必彼之无吐哉？以理止爭，狂戾为之销心；以饵劝竞，猜疑所由增妒也。初、上颐之体，二、五颐之虛。业投实于虛中以使相离，而又合之，初、上之自以为功，而不知其罪之积也。此苏秦之所以车裂；而李严之所以谪死也。
礼者，仁之实也，而成乎虛。无欲也，故用天下之物而不以为泰；无私也，故建独制之极而不以为专。其靜也正，则其动也成章而不杂。增之于颐之所不受，则杂矣；动之于损而相为文，则不成乎章矣。分而上，来而文，何汲汲也！以此为文，则忠信有涯而音容外贷，故老子得以讥之曰：「礼者忠信之薄而乱之首也。」彼恶知礼！知贲而已矣，则以礼为贲而已矣。
天虛于上，日星自明；地靜于下，百昌自荣；水无质而流漪，火无体而章景；寒暑不相侵，玄黃不相间；丹垩丽素而发采，箫管处寂以起声。文未出而忠信不见多，文已成而忠信不见少。何分何来！何文何饰！老氏固未之知，而得摘之曰「乱之首」与？
及情者文，不及情者饰。不及情而强致之，于是乎支离漫漶，设不然之理以给一时之辩慧者有之矣。是故礼者文也，著理之常，人治之大者也，而非天子则不议，庶人则不下。政者饰也，通理之变，人治之小者也，愚者可由，贱者可知，张之不嫌于急，弛之不嫌于缓。故子贡之观蜡而疑其若狂。礼以统治而政以因俗，况其在庶焉者乎？是以贲不可与制礼，而可与明庶政，所饰者小也。
若夫刑，则大矣。五礼之属三千，五刑之属三千，出彼入此，错综乎生杀以为用。先王之愼之，犹其愼礼也。而增之损之，不因乎虛靜之好恶，强以刚入而缘饰之，则刀锯之憯，资其雕刻之才，韩婴所谓「文士之笔端，壮士之锋端」，良可畏也。故曰「文致」，曰「深文」，曰「文亡害」。致者，非所至而致之，贲之阳来而无端者有焉；深者，入其藏而察之，贲之阳入阴中而间其虛者有焉；亡害者，求其过而不得，贲之柔来文刚者有焉。戒之曰「无敢折狱」。「无敢」者，不忍之心所悚肌而震魄者也。操刀笔以嬉笑，临𫓧锧而扬眉，民之泪尽血穷、骸霜骴露者不可胜道，然且乐用其贲而不恤，则「敢」之为祸，亦烈矣哉！
夫近阳者亨，远刚者吝，爻之大凡，荣辱之主也。而贲以远阳为喜，近阳为疑者，何也？阳不足为主也。未迎而至，易动以兴，饰邻右之须眉，以干戈为燕好。如是以为饰，而人莫我陵，则君子惟恐其远之不夙矣。当刚柔之方杂，而乐见其功名，三代以下，绵蕞之徒，何「贲其须」者之繁有也！此大文之所以终丧于天下也。
卦者，爻之积也。爻者，卦之有也。非爻无卦，于卦得爻。性情有总別而无殊，功效以相因而互见，岂有异哉？剝之为占，「不利攸往」。五逼孤阳，上临群阴，消长之门，咎之府也。而五以「贯鱼」承宠，上以「硕果」得舆，吉凶善败，大异彖占，何也？
其所不利，惟不往也，故彖曰「不利有攸往」。不往，则利矣。盖往者，止之反也。而物之往者，必先之以来。其能不往者，必其无来者也。当剝之世，不能以止道制其来以绝其往，则不可谓之知时矣。
呜乎！阴阳多少之数，俯仰求与之情，见于人事之大者，莫君民、男女之间若也。君一而民众，男一而女众，虛实安危，数莫之过也。婿之下女，亲迎而授绥；君之下民，先悅而后劳；以宜室家，以怀万国，固其效矣。然非夫剝之时也。不幸而剝矣，而不以艮止之道安宅于上；惑男不已，犹徇其恩；人满无政，犹沽其誉；耽燕寝之私，行媚众之术，则未有不惫者也。不逐逐于声色者，女不足以为戎；不汲汲于天位者，民无挟以相叛。韦后要房州之誓，李密散敖仓之粟，攸往之不利，其大者也。而岂但此哉！
其异用者奈何？人自未生以有生，自有生以尽乎生，其得阳少而內，得阴多而外，翕专辟动以为生始，盖相若也，复道也。阴气善感，感阳而变，旣变而分阳之功，交起其用，则多少齐量而功效无殊者，亦相若也，泰道也。此两者，动异时，靜异体，而要以求致成能于继善则同焉。故仲尼之教，颜、曾之受，于此別焉。
子之许颜子曰：「颜氏之子，其庶几乎！」庶几于复也。复者，阳一而阴五之卦也。阳一故微，阴五故危。一阳居內而为性，在性而具天则，而性为「礼」。五阴居外而为形，由形以交物状，而形为「己」。取少以治多，贵內而贱外，于是乎于阴之繁多尊宠，厚利吾生，皆戒心以临之，而惟恐其相犯。故六二以上，由礼言之，则见为己；由己言之，则见为人。对礼之己，虑随物化，则尙「克己」。对己之人，虑以性迁，则戒「由人」。精以择之，一以服膺，乃以妙用专翕之孤阳，平其畸重畸轻之数，而斟酌损益以立权衡，则沖和凝而道体定矣。此其教，尊之以有生之始。舜昉之，孔子述之，颜子承之。邵子犹将见之，故曰「玄酒味方淡，大音声正希」，贵其少也。
若其授曾子也，则有別矣。曰「一贯」，则己与礼不可得而多少也；曰「忠恕」，则人与己不可得而多少也。不殊己者，于形见性；不殊人者，于动见靜。则己不事克而人无不可由矣。此非以奖阴而敌阳也。人之初生，与天俱生，以天具人之理也。人之方生，因天而生，以人资天之气也。凝其生之理而为「复礼」，善其方生之气而为「养气」。理者天之贞常也，气者天地之均用也。故曰「天开于子」而「人生于寅」。开子者复，生寅者泰。为主于复者，阳少阴多，养阳治阴以养太和，故复曰「至日闭关，后不省方」，大养阳也。为用于泰者，阴感阳变，阴阳齐致以建大中，故泰曰「裁成天地之道，辅相之宜」，善用阴也。复以养阳，故己不可以为礼。泰以用阴，故形色而即为天性。然其为裁成而辅相者，先立己而广及物，端本而辨內外者，秩序井然。抑非若释氏之以作用为性，而谓佛身充满于法界也。泰之传曰「內君子而外小人」，则其洁靜精微，主阳宾阴者，盖愼之至矣。是故守身以为体，正物以为用。此其教，谨之于方生之成。孔子昉之，曾子述之，孟子著之。程子固将守之，故曰「万物靜观皆自得，四时佳兴与人同」，泰其交也。
自未生以有生，自有生以尽于生，灵一而蠢万，性一而情万，非迎其始，后不易裁，复以「见天地之心」与化俱而体天道者也。阴感阳而变，变而与阳同功，性情互藏其宅，理气交善其用，泰以「相天地之宜」因化盛而尽人道者也。而要以为功于天地，以不息其生，故曰「同功」也。生者实，不生者虛。而曰「心如太虛」，则智如舜而戒其危，保其微，允执以为不匮其藏，又何为邪？
初九日「不远复」，「不远」之为言，较「七日」而更密矣。阳一不交，则阴过而生息。生不可息，复不远矣。自然者天地，主持者人。人者天地之心。不息之诚，生于一念之复，其所赖于贤人君子者大矣。「有过未尝不知，知而未尝复为」，「过」者阴，「知」者阳。存阳于阴中，天地之生永于颜氏之知，此「丧予」叹而后学穷，绝学无传，夫子之所以深其忧患与！
请得而析之。为释言者，亦知妄之不可依也；为老言者，亦知妄之不可常也。然则可依而有常者之无妄，虽有尺喙，其能破此以自怙哉！王鲔水入腹而死，水可依而鲔迷所依；蜀犬见雪而吠，雪本常而犬见不常。彼固骄语「大千」「八极」者，乃巧测一端，因自缠棘，而同鲔犬之智，岂不哀哉！鲔迷所依，则水即其毒，故释曰「三毒」；犬目无常，则雪即其患，故老曰「大患」。夫以为毒患，而有不急舍之者乎？则其惧之甚，惫之甚，速捐其生理而不恤，亦畏溺者之迫，自投于渊也。
旣已为人矣，非蚁之仰行，则依地住；非螾之穴壤，则依空住；非蜀山之雪蛆不求暖，则依火住；非火山之鼠不求润，则依水住；以至依粟已饥，依浆已渴。其不然而已于饥渴者，则非人矣。粟依土长，浆依水成。依种而生，依器而挹。以荑种粟粟不生，以块取水水不挹。相待而有，无待而无。若夫以粟种粟，以器挹水，枫无柳枝，栗无枣实，成功之退，以生将来，取用不爽，物物相依，所依者之足依，无毫发疑似之或欺。而曰此妄也，然则彼之所谓「眞空」者，将有一成不易之型，何不取两间灵、蠢、姣、丑之生，如一印之文，均无差別也哉？是故阴阳奠位，一阳內动，情不容吝，机不容止，破块启蒙，灿然皆有。靜者治地，动者起功。治地者有而富有，起功者有而日新。殊形別质，利用安身。其不得以有为不可依者，其亦明矣。
且天地之生也，则人以为贵。草木任生而不恤其死，禽兽患死而不知哀死，人知哀死而不必患死。哀以延天地之生，患以废天地之化。故哀与患，人禽之大別也。而庸夫恒致其患，则禽心长而人理短。愚者不知死之必生，故患死；巧者知生之必死，则且患生。所患者必思离之。离而闪烁规避其中者，老之以反为用也；离而超忽游泆其外者，释之以离钩为金鳞也。其为患也均，而致死其情以求生也亦均。「乃若其情，则可以为善矣。」情者，阴阳之几，凝于性而效其能者也，其可死哉？故无妄之𧰼：刚上柔下，情所不交，是谓否塞；阳因情动，无期而来，为阴之主，因昔之哀，生今之乐，则天下之生，日就于繁富矣。
夫生理之运行，极情为量；迨其灌注，因量为增。情不尽于生，故生有所限；量本受于至正，故生不容乖。则旣生以后，百年之中，阅物之万，应事之赜，因物事而得理，推理而必合于生，因生而得仁，因仁而得义，因仁义而得礼乐刑政，极至于死而哀之以存生理于延袤者，亦盛矣哉！终日劳劳而恐不逮矣，何暇患焉！授之尧名而喜，授之桀号而戚。喜事近生，戚事近死。近生者可依而有常。然则仁义之藏，礼乐刑政之府，亦孰有所妄也哉！故贱形必贱情，贱情必贱生，贱生必贱仁义，贱仁义必离生，离生必谓无为眞而谓生为妄，而二氏之说昌矣。
若夫有为肧胎，有为流荡，有为灌注，有为衰减，有为散灭者，情之量也。则生不可苟荣，而死不可致贱。，则疾不可强而为药。强为药者，忘其所当尽之量而求之于无益，岂不悖与！单豹药之于外，张毅药之于內，老氏药之于腠理之推移，释氏药之于无形之罔两。故始于爱生，中于患生，卒于无生。呜乎！以是药而试之，吾未见其愈于禽鹿之骛走也。
凡欲为功于刚健之才者，其道有二：彼方刚也，而我以柔治之，姑予之养，以调其踸踔之气，微用其阴，厚予以阳，一若规之，一若承之。得此道者，以为讽谏。是其为术，倡于庄周人间世之篇，而东方朔、司马相如之流以劝百而讽一。识者固将贱之曰，此优俳之技也。昔者优旃以畜秦之暴主，朔、相如以畜汉之鸷君，谓将承我而规寓焉，无能大改其德而祇以自辱。流俗不审，犹乐称说之曰：「谏有五，讽为上。」呜乎！苏轼、李贽之以惑人心者，庸夫喜之，而道丧久矣。彼方刚也，而患在行而不知反，我亟止之而实以养之，闲邪者敦笃其诚而不舍其中。得此道者，格君心之非。人有不适，政有不閒，伊尹以之放桐而不疑，傅说以之昌言而不讳，孔、孟以之老于行而不悔。而流俗或讥之曰：「此迂而寡效也。」昔者程子以谏折柳枝而致怪于母后，朱子以「惟此四字」而见忌于党人。呜乎！合则行，不合则去耳。又其义不可去者，从龙、比于九京已耳。借其劝百而讽一，不从所讽而乐其劝，将如之何？马融广成之颂，亦效朔、相如而终之以谄矣。
夫颐之成𧰼，固阴阳之即位而为形体；而颐之成用，资养之具亦阴阳互致而为精腴。故二气搆形，形以成；二气辅形，形以养。能任其养，所给其养，终百年而无非取足于阴阳。是大造者即以生万物之理气为成人形质之撰，交用其实而资以不匮。则老子所谓「沖，而用之或不盈」，其亦诬矣。
夫颐，中虛者也。中虛似沖，所受不盈，而有生之养资焉，则老子之言疑乎肖。而抑又不然。其将以颐之用，以虛邀实者为沖乎？则颐之或动或止，在辅、车、唇、颔之各效者，用实也，非用虛也。假令以物投于非颐之虛，其虛均也，而与人漠不相与。则颐中之虛，资辅、车、唇、颔动止之实以为用，明矣。将以颐之体，外实中虛者为沖乎？则死者之颐，未尝有所窒塞，而何以殊邪？外实而灵，中虛而动，屈伸翕辟之气行焉。则颐中之虛，自有其不虛者，而特不可以睹闻测也，明矣。彼其说，精专于养生，而不知养抑不知生也有如此，故曰诬也。
均为「颠」「拂」，而二、三何以凶邪？君子之于养也，別嫌而安所遇。二、三与初为体，今以初贪而不戢，乃非分而需养于上。上为艮止，恩有所裁，不特拂经，欲亦不遂，故二逢于丘之凶，三蔑十年之利。丘者高位，十年远期。位疏而期远，望其相给，不亦难乎！震临卯位，十年而至丑。艮居丑寅之交，即有所施，必待十年之后。晨烟不续，越陌相求，涸鲋难留，河淸谁俟，不复能永年矣。虽托贞廉，凶还自致，则何似別嫌而安遇于早，自决于十年之前乎？
上者，三之应也，而不与三以养，何也？贵而无位，所处亦危矣，惟奉大公以养物，斯德施光而自他有庆。系私以酬酢，上义之所不出也。四为艮体，同气先施，挹之不劳，受之不怍，「耽耽」「逐逐」，其何咎焉！使于陵仲子而知此义，可无洁口腹于母兄之侧矣。呜乎！取舍之间，盖可忽乎哉！
然则大过无取乎？：取之「独立不惧，遁世无闷」者，则得矣。故夷、齐兵之而不畏，巢、许招之而不来，自位其位而不位人所爭之位，孤保深幽，敦土求仁，虽金刑居上，得势下戕，「灭顶」之凶，不足以咎。此所谓无可奈何而安命以立命者也。过此以往，则吾不知之矣。
然则「流而不盈」，阴之用也，行之险也。阴虛善随，阳实不屈。实以为体，虛以为用，给万物以柔靡佯退而自怙其坚悍，则天下之机变刻深者，水不得而辞。而老氏犹宗之以为「教父」，曰「上善若水」，则亦乐用其貌而师之，以蕴险于衷。是故天下之至险者，莫老氏若焉。
圣人者，与万物同其忧患者也，生而得其利，死而畏其神，亡而用其教，故阖棺而情未息。若夫任达以怡生，恣情而亡恤，诞曼波流，捐心去虑，忧之不存，明之衰矣。易曰「不鼓缶而歌，则大耋之嗟，凶」，岂以奖忘忧而废同患也哉？
菁华旣竭，古人以褰裳异姓而不伤；遂为闲人，后世以妒媢其子而不广。然则歌嗟异意，付托之际，难言之矣。而莫陋乎其有吝心。有吝心者，近而吝留于心身，远而吝留于子孙，握固天下，如死生之与共。借有贤智，编棘树藩，以左掣而右曳之。气馁援孤，卒陨获于老妇孤儿之手，以授之夷狄、盜贼而不恤。陆机之哀魏武，岂徒在稚妻少子之依依者哉？才相均，德相若，情相合，时相嬗，先后异体而同明。此而嗟焉，则气萎暮年而情长敝屣，不已陋与！
呜乎！无不失之天步，无不毁之宗祧，而无可晦昧之人心，无可阴幽之日月。夏、商之授于圣人，贤于周之强国；周之授于强国，贤于汉之奸臣；汉之授于奸臣，贤于唐之盜贼；唐之授于盜贼，贤于宋之夷狄。不能必继我者之重明也，则择祸莫轻，毋亦早留余地，以揖延俦伍而进之。操暗昧之情，于可继者而吝予之，则不可继者进矣。子曰：「大道之公，三代之英，丘未之逮也。」忧周之失所继也。惟圣人能忧其所忧而乐其所乐，则圣人终以忧治天下之患，而岂曰苟可以乐而且自乐哉？
则将吿之曰：疑在人而自信者志，志不僭而疑非所嫌也。虽然，阳终疑而逝，则二欲达其志而不可得。其位正，其势亲，可以挽将驾之辕而莫挽之，或挽之而情不及文，文不达志，无掔固不舍之情，无流连无已之意，则且欲挽之而终不可得。是何也？阳之决成乎必遁之世者，无可前可却之几也。而又孰与谅二相挽之心邪！故白驹之诗似之矣：其可留也，则絷维之；其不可留也，尤怀音于遐心之后。「莫之胜说」而犹且说与，抑亦可以谢咎于天人矣。虽然，二岂以苟谢其咎者自谓终留阳之志哉？
鱼石之止华元也，呂夷简之荐富、范也，其情似也，而其德则非。殷之将亡，纣无遁德，而殷先王之庙社，则遘遁之时也。率汝坟之子弟，勤如毁之王家，以维系成汤之坠绪，如文王者，而后可谓「固志」焉。呜乎！难言之矣。
呜乎！处壮之世，盖亦难矣。以德，则阳消阴也；以位，则臣干君也。汤放桀于南巢，而曰「后世以台为口实」，则圣人惭矣。公羊奖赵鞅之叛，而王敦、萧道成尸祝之，曰「淸君侧之恶」。尙往不止，乱臣借焉。为三不可，为四极难，大壮之吉，非贞何利哉？故曰：「有伊尹之志则可，无伊尹之志则篡也。」「正大而天地之情见」，非以其情絜于天地者，鬻拳之自刖，不如屈子之放逐也。
纪侯大去其国，传曰「与其不爭而去」，非也。纪侯之国，纪侯之据也，非大壮之五也。其犹称纪侯，犹晋执虞公，著其位，闵其亡之易而甚其无悔之劣也。齐湣冁然侈衣带之肥，晋恭欣然操禅诏之笔，有人之心者，亦何以处斯哉？
故妥欢帖木耳之浩然于沙漠也，君子谓之曰「顺」，嘉其「无悔」之情也。完颜氏不遑而糜人膏，析人骨，爭死亡于蔡州，角之羸，亦心之憯矣。金源绝胤而蒙古之族至今存。祸福无不自己求之者，岂不谅夫！
是故阴阳有定质而无定情，君子小人有定品而无定性，则亦乐观其自处者何若也。五惟自昭而昭物，故福锡其类，可以履天位而无惭焉。虽然，四且疑之，上且伐之。阳失位而志不平，亦其宜也。春秋序五伯之绩，而易许晋之「康侯」，其圣人之不得已者与！
夫四，与坤为体，而上晦而不见知；与初为应，而初高而不可继。则乘时之士，弃晦从明，反思自效于「南狩」者，在纣其为商容而不为祖伊与？
繫辭傳曰：「古者包犧氏之王天下也，仰則觀象於天，俯則觀法於地，觀鳥獸之文與地之宜，近取諸身，遠取諸物，於是始作八卦，以通神明之德，以類萬物之情。」
草廬吴氏澄曰：「氣之有文者曰象，形之有理者曰法。天有雷風日月，雷風，氣也，日月，象也，言象可以兼氣。地有水火山澤，水火，質也，山澤，形也，言形可以兼質。鳥獸之文，謂動物；地之宜，謂植物。身，就人而言；物，該服食器用而言。神明，天地之氣象形質，妙而可測，顯而可見者也。德，若健、順、動、入、陷、麗、止、説及鼓之、散之、潤之、晅之之屬。萬物，凡動、植、人、器皆是。情，猶言其意義也。」
渭按，易之爲書，八卦焉而已。卦各具三畫，上畫爲天，下畫爲地，中畫爲人，三才之道也。羲皇仰觀而得天道，俯觀而得地道，中觀於兩間之萬物而得人道。三才之道默成於心，故立八卦以象之，因而重之，遂爲六十四，所謂「兼三才而兩之」也。言八卦則六十四卦在其中矣。觀下文所舉離、益、噬嗑等，皆因重之卦可知也。夫子言羲皇作易之由，莫備於此。河圖、洛書乃仰觀俯察中之一事，後世專以圖、書爲作易之由，非也。河圖之象不傳，故周易古經及注疏未有列圖、書於其前者；有之自朱子本義始。易學啟蒙屬蔡季通起稿，則又首本圖書，次原卦畫，遂覺易之作全由圖、書，而舍圖、書無以見易矣。學者溺於所聞，不務觀象玩辭，而唯汲汲於圖、書，豈非易道之一厄乎？
平庵項氏安世曰：「姚大老云：『天一地二』至『天九地十』，班固律曆志及衛元嵩元包運蓍篇，皆在『天數五，地數五』之上。今按，新安朱先生易傳亦用此説，與『天數五』至『行鬼神也』合爲一節，置在『大衍』之首。今從之。」
渭按，卦者，易之體所以立；蓍者，易之用所以行。韓康伯云：「卦，象也；蓍，數也。蓍極數以定象，卦備象以盡數。」四語劃然分曉。蓋象中雖有數，而終以象爲主；數中亦有象，而終以數爲主。故夫子言數皆主蓍，曰「極數知來之謂占」，曰「參伍以變，錯綜其數」，曰「極其數，遂定天下之象」，曰「幽贊於神明而生蓍，參天兩地而倚數」，曰「數往者順，知來者逆，是故易逆數也」。凡此類無一不以蓍言，而此章尤爲明白。舉「天地之數」，正爲「大衍之數」張本。其曰「五位」者，即五奇五偶，非指天數之中「五」。一三五七九同爲奇，二四六八十同爲偶，是謂「五位相得」。一與二，三與四，五與六，七與八，九與十，一奇一偶，兩兩爲配，是謂「各有合」。於五行五方曷與焉？於天地生成曷與焉？於河圖、洛書又曷與焉？
又按，章中言數者三：一曰「天地之數」，二曰「大衍之數」，三曰「萬物之數」。蓋「天地之數」爲「大衍」之法所自出，而「萬物之數」乃二篇之策適相當耳，於畫卦全無交涉。使「五位相得而各有合」，果爲伏羲所則河圖之象，夫子何難一言以明之，曰「此河圖也」，而顧廋辭隱語，使天下後世之人百端推測邪？至其後章，雖言「河圖」，而與「洛書」並舉，且與「神物」、「變化」、「垂象」比類而陳，文勢語脈遥遥隔絶，又安見此「河圖」者，即前「五十有五」之數邪？
或問：「五位以蓍法言之，其相得有合之實，亦有可見者乎？」曰：有。一變所餘之策，左一則右必三，左二則右亦二，左三則右必一，左四則右亦四，非奇與奇相得，偶與偶相得乎？二變三變所餘之策，左一則右必二，左二則右必一，左三則右必四，左四則右必三，非一奇一偶，兩兩爲配，而各有合乎？若夫一六、二七、三八、四九、五十之相合，而爲天地生成之數，水火木金之象，此後世五行家言，豈易之所有哉！
「大衍之數五十，其用四十有九。」分而爲二以象兩，掛一以象三，揲之以四以象四時，歸奇於扐以象閏。五歲再閏，故再扐而後掛。乾之策二百一十有六，坤之策百四十有四，凡三百有六十，當期之日。二篇之策萬有一千五百二十，當萬物之數也。是故四營而成易，十有八變而成卦。八卦而小成。引而伸之，觸類而長之，天下之能事畢矣。」
朱子曰：「『大衍之數五十』，蓋以河圖中宫天五乘地十而得之。至用以筮，則又止『用四十有九』，蓋皆出於理勢之自然，而非人之知力所能損益也。」
按，大衍之解，康節云：「五者，蓍之小衍也。故五十爲大衍。」漢上云：「小衍之五，參兩也；大衍之五十，則小衍在其中矣。」此説近是。五十非「以河圖中宫天五乘地十而得之」，蓋古之立數者，凡畸零不用，故於五十五數去其五，亦猶期三百六十五日四分日之一而去其畸零，以爲三百有六十也。且蓍草之生，一本百莖，中分之得五十，彼此參會，皆由自然；及其用也，則又止四十有九。王弼云：「一不用，以象太極。」妄也。諸家穿鑿附會，尤無理，唯鄭康成云：「以五十之數不可以爲七、八、九、六卜筮之占，更減其一，故四十有九。」是爲正義，而李泰伯、郭子和宗之。此正所謂「出於理勢之自然，而非人之智力所能損益」者，又何必以河圖、太極之五、一，爲蓍法之所自出乎？
蕭山毛太史奇齡河洛原舛編曰：「間嘗學易淮西，見鄭康成所註『大衍之數』，起而曰：此非河圖乎？則又思曰：焉有康成所註圖，而漢代迄今不一引之爲據者。則又思『大衍』所註，見於李氏易解者，干寶、崔憬言人人殊，何以皆並無河圖之言？則又思康成所註大傳，其於『河出圖』句，既有成註，何以翻引入春秋緯文，而不實指之爲大衍之數？于是怳然曰：圖哉！圖哉！吾今而知圖之所來矣。摶之所爲圖，即『大衍』之所爲註也。然而『大衍』之註之斷非河圖者，則以『河圖』之註之别有在也。『大衍』之註曰：『天地之數五十有五。天一生水，在北；地二生火，在南；天三生木，在東；地四生金，在西；天五生土，在中。然而陽無耦，陰無妃，未相成也。于是地六成水於北，與天一并；天七成火於南，與地二并；地八成木於東，與天三并；天九成金於西，與地四并；地十成土於中，與天五并，而大衍之數成焉。』則此所爲註，非即摶之所爲圖乎？康成但有註而無圖，而摶竊之以爲圖；康成之註即可圖，亦非河圖；而摶竊之以爲河圖。其根其柢，其曲其裏，明白顯著，可謂極快。然而趙宋、元、明千年長夜，而及今而始得之。其説有二：一則世之言河圖者，亦皆知大衍之數，然第以爲河圖之陽二十五點，河圖之陰三十點，與大衍之數一三五七九、二四六八十，共成五十有五者，其數相合已耳。而其天生地成，地生天成，或北或南，爲水爲火，能方能圓，有單有複，按之可爲形，指之可爲象，則河圖有之，大衍不得而有之也。而孰知大衍之數，其爲形爲象原自如此，而人初不知。其長夜一。一則魏晉以後，俗尚王學，而鄭學稍廢。其所遺註，第散見於易、詩、書、三禮、春秋疏義，及釋文、漢書、文選諸所引註，而迄無成書。故唐惟李鼎祚略採其註於易解中，而其在他書，則惟王氏應麟復爲彙輯，而補於其後。此在劉、邵言易時，皆未之見。今摶得其説而不言所自，或亦轉得之他人，而并其所自而亦不之知，皆未可定，則冥冥矣。其長夜二。乃幸而得白，顯有從來。但當名之爲大衍圖，非然則名天地生成圖，非然則名五行生成圖，而斷斷不得名之爲河圖。浸假河圖即此圖，則此圖固康成所註者也。其於大傳『河出圖』下，何難直註之曰：『所謂河圖，即揲蓍所稱大衍之數』；『天一，地二，天三，地四，天五，地六，天七，地八，天九，地十』者，而乃又曰：『河龍圖發，其書九篇。』則豈非衍數、河圖截然兩分，數不得爲圖，衍不得爲畫乎？」
原舛云「數不得爲圖，衍不得爲畫」二句，真千古格言。顧其説猶有不盡然者，余不可以無辨。謹案，「大衍」者，揲蓍求卦之法也。大衍之數出於天地之數，而非即天地之數。蓋天地之數，易與範共之。凡天下之言數者，未有外於此者也。大衍之數則唯易有之，範不得而有之也。康成注「大衍」與「四象」，皆本漢書五行志，志據劉向父子洪範五行傳，以推災異。其所引左氏陳災傳説，蓋劉歆取大傳之六七八九十以續洪範之一二三四五，而爲生成妃牡之數。意主洪範，初不爲易而設。即其末舉坎離二卦，亦以證水爲火牡，火爲水妃云爾，終於「大衍」無涉也。唯律曆志言備數則引易「大衍之數五十」，言鐘律則引「參天、兩地而倚數」，言曆法則引「大衍之數」，「四營之象」，而以「天地之數」終焉。大抵五行主洪範，則附以春秋，而不及「大衍」；律曆主「大衍」，則附以春秋，而不及洪範。攷厥源流，區以别矣。故劉説「雖未嘗有圖，而圖實在其中」。藉令繪以爲圖，亦但可名天地生成圖，或五行生成圖，而斷斷不得名之曰大衍圖，何也？蓍無五行，無方位，無生成，無配耦也。今試就筮法而按之，自「四營成易」以至「十八變而成卦」，格中之所陳，版上之所畫，孰爲天生而地成，地生而天成邪？孰居北而爲水，居南而爲火邪？方者圓者，單者複者，皆安在邪？而原舛云：「大衍之數，其形其象原自如此。」吾所不解。若乃竊之爲河圖，則固有其形其象矣；生成南北，方圓單複，一一不爽，如宋人之所説矣。幸彼不見鄭注，苟見之，則援以相證，更增一重金湯之固矣。然而「天地之數」終不得爲河圖者，則以大傳無明文，而「五十有五」但可以生蓍，不可以畫卦也。毛公惟知數不得爲圖，而不知「大衍之數」與「天地之數」不可混而爲一；惟知衍不得爲畫，而不知鄭注乃劉氏洪範五行之數，非伏羲「大衍」、「四營」之數也。長夜始旦，明尚未融。此余之所以不能無辨也。總之，康成以九篇爲河圖，久已認賊作子，而復據生成配耦之數以注易，遂爲僞關易之嚆矢，此所謂「藉寇兵而齎盜糧」者也，於摶乎何尤？毛公惡宋太過，故其立言往往刻於宋而寬於漢，夫豈平心之論與？
劉氏禹錫辨易九六論曰：「一行大衍論云：三變皆剛，太陽之象；三變皆柔，太陰之象；一剛二柔，少陽之象；一柔二剛，少陰之象。」
東坡蘇氏易論曰：「老者，陰陽之純也。少者，陰陽之雜而不純者也。陽數皆奇，而陰數皆偶，故乾以一爲之爻，而坤以二。天下之物以少爲主，故乾之男皆二陰，而坤之女皆二陽。老陽、老陰者，乾坤是也。少陰、少陽者，乾坤之子是也。」
漢上朱氏曰：「乾，老陽也。震、坎、艮，少陽也。坤，老陰也。巽、離、兑，少陰也。故四象生八卦。」
仲氏易曰：「此爲揲蓍三致意也。夫祇一揲蓍，而本乾坤，而前民用至於如是，是故未揲之先，合五十之數聚而不分，有大中之道焉。説文：『極，中也。』屋極謂之中，言不分於一隅也。崔憬云：『捨一蓍爲太極是也。』而於是『分之爲二以象兩』，則是『太極生兩儀』也。李氏易解祇四十九數而未分爲太極，分之爲陰陽是也。而於是『揲之以四以象四時』，則是『兩儀生四象』也。虞翻謂：『四象即四時是也』。而於是一扐再扐，再變三變，而八卦成焉，則是『四象生八卦』也。荀爽云『四時通變爲八卦之所由始』是也。夫如是，而所生止八卦已哉！吉凶定則大業即於是生，而况其他乎？所謂『生生之謂易』，如是矣。其不及『掛一象三』、『歸奇象閏』者，略言之也。猶後文祇言『象四時』也。舊以太極、兩儀汎指天地，則於『易有太極』，『易有四象』，兩易有不合。一，謂是伏羲畫卦時，則畫卦是作卦，不是生卦。繫辭凡言生，如『生變化』，『生吉凶』，『生情僞』，『生利害』，皆是筮卦，非畫卦也。二，伏羲畫卦是由乾而坤，而六子，而因重以至六十四。夫子本辭自言之，並無由一而二而四之法。三，太極祇中而不分之義，而爲圖爲説，聚訟不決，此必不可爲訓者。四，四象從來無解。五，且後文明云：『易有四象，所以示也。』與下『所以告』，『所以斷』同。若指畫卦言，則陰陽老少但畫時取資之象，謂可以示世、告世、斷吉凶乎？」
蠡吾李剛主塨與毛太史奇齡訊易書曰：「『易有太極』一節，先儒舊説，反覆思之不解。以兩儀爲天地，然八卦之乾坤，天地也。豈天地生天地乎？若以兩儀爲陰陽，則乾坤陰陽也，亦陰陽生陰陽矣。一不解也。四象爲木、火、金、水等説，先生闢之詳矣。况乾坤之上，先儒以太極爲主宰，尚有理。若又有兩儀四象，則乾坤之上不容有許多物件也。二不解也。繫辭曰：『天地設位，而易行乎其中。』則易者，從乾坤六子而名之者也，乃言易有太極以生天地。三不解也。先生直以太極爲乾，兩儀爲乾坤，各三而成八卦，塨亦未了然。今忽從先生解『夫易何爲』句，謂闡大衍五十之數，生一妄解，謂太極者，大衍之舍一不用者也；兩儀者，分而爲二以象兩也；四象者，揲之以四以象四時也；八卦統六十四卦而言，四揲十有八變而成之者也。言易大衍之數遞生以成八卦，而吉凶以定，趨吉避凶而大業以生，仍闡明揲蓍之故也。不言『掛一』、『歸奇』者，即在兩四之内也。觀前文有『興神物以前民用』，後文有『定吉凶莫大乎蓍龜』，及『易有四象，所以示也』，『繫辭焉所以告也』，『定之以吉凶，所以斷也』，似仍闡大衍之數者。惟先生教之。」
四象，余舊主東坡、漢上之説，乾坤爲老陽、老陰，三男三女爲少陽、少陰。蓋以四象即八卦，八卦即六十四卦也。歲庚辰客京師，因金素公得交於李君，晨夕過從，間以此説就正李君，曰：八卦原該六十四卦，但經明曰「四象生八卦」，今乃以四象即八卦，是八卦生八卦矣，似難通也。因出訊易書并仲氏易以示余，余參酌其説而爲之解。謹按，「天一地二」至「存乎德行」四章，大抵言揲蓍求卦之事。此節上文曰：「蓍之德圓而神」，而繼之曰：「卦之德方以知，六爻之義易以貢」，是卦爻即揲蓍之所得，非易書已然之畫也。故又曰：「神以知來」，曰：「是興神物，以前民用」，曰：「利用出入，民咸用之，謂之神」，皆指蓍言也。故唐一行以三變皆剛爲太陽，三變皆柔爲太陰。而朱子釋此節亦兼主揲蓍。訊易之解良是，但以「分而爲二」爲兩儀，「揲之以四」爲四象，則其義猶未愜當。蓋「分而爲二」不過分四十九策爲左右，即不舍一爲太極，其將不可分乎？安見此兩爲一之所生乎？「揲之以四」不過以左右手四四而數其策，即不「分而爲二」，其將不可數乎？安見此四爲兩之所生乎？且太極，形而上者也；兩儀、四象、八卦，皆形而下者也。八卦粲然成列，則兩儀、四象亦必粲然成列，當分二、揲四時，正在手中般運。其所謂天地、三才、四時、再閏者，特取譬之假象耳，若夫兩儀、四象，則參伍錯綜之餘，通變而成文者也。四營未畢，格中無奇耦之數；三變未終，版上無老少之爻，又安見爲兩儀、四象哉？展轉尋繹，終未豁然。竊意所謂太極者，一而已矣。命筮之初，奇偶未形，即是太極。迨夫「四營而成易」，合掛扐之策，置之於格，或五或四則爲奇，或九或八則爲偶，是謂「太極生兩儀」。至於三變而成爻。畫之於版，三奇爲󱖁曰老陽，三偶爲×曰老陰，一奇二偶爲⚊曰少陽，一偶二奇爲⚋曰少陰，是謂「兩儀生四象」。至於九變而爲三畫之小成，十八變而得二體之貞悔，是謂「四象生八卦」。由是各占其所值之卦爻，是謂「八卦定吉凶」。由是吉者趨而凶者避，是謂「吉凶生大業」。故下文結言之曰：「定天下之吉凶，成天下之亹亹者，莫大乎蓍龜。」脈絡分明，辭旨融徹，其爲揲蓍之序也何疑？總之，「四象」二字苦無定説，今既主一行之剛柔太少，而更推得其所以然，始知四象與單稱象者不同。單稱象者，即易書已然之畫，「八卦成列，象在其中」是也。四象則蓍策過揲之數，爻所用之九六及不用之七八是也。故下文又曰：「易有四象，所以示」，謂示人以所值之卦爻也。章中兩言「四象」，朱子以前「四象」爲聖人畫卦自然之次第，以後「四象」爲揲蓍所得陰陽老少之爻。夫均此「四象」，且同在一章之中，豈容有二解哉？太極、兩儀、四象之遞生，其爲揲蓍之序，益洞然而無疑矣。解成以復於李君，李君答書曰：「拙解雖成，然清夜思之，尚未自信以舍一、分二、揲四是相連之事，非相生之物也。今得妙解豁然，真是相生之序矣，真是生生之易矣。何快如之。」
此節於圖、書之義，似乎差緩。然鉤隱、啟蒙以太極、兩儀、四象、八卦悉附會於圖書，傳習已久，世莫敢違。故詳著其説，以明此節與圖、書無涉，且與畫卦亦無涉，而先天八卦次序之謬因以見云。
「天生神物，聖人則之。天地變化，聖人效之。天垂象，見吉凶，聖人象之。河出圖，洛出書，聖人則之。易有四象，所以示也。繫辭焉，所以告也。定之以吉凶，所以斷也。」
程氏遺書入關録曰：「孔子感麟而作春秋，然麟不出，春秋豈不作！大抵須有發端處，如畫卦因見河圖、洛書，果無河圖、洛書，八卦亦須作。」
紫巖張氏浚曰：「『天生神物』，謂蓍龜之探賾索隱鉤深致遠者是也。『聖人則之』，以明易之象數。『天地變化』，謂陰陽之消息盈虚、往來進退者是也，『聖人效之』而爲六十四卦。『天垂象』，謂天之經緯錯雜、縱横昭著者是也，『聖人象之』而爲三百八十四爻。夫易之象數卦爻，聖人皆得於心，而必參之天地者，蓋聖人與天地之心相似，其愛人之心未嘗不同也。然天欲雨，山川必先雲氣，况易之興也，豈无先至之祥乎？是以聖人必終之以『河出圖，洛出書』，而又『則之』者。其則皇天以興其易者乎？又况『河圖不出，吾已矣夫！』孔子嘗有是歎。『九洛之事，治成德備』，莊周嘗有是言。『聖人則之』，度其時以卜其道之將以興也。而鄭康成溺於緯書，乃云：『河圖有九篇，洛書有六篇。』孔安國又以『河圖爲八卦，洛書爲九疇』，此皆蕪穢聖經者矣。甚至以神物、變化、垂象、圖書爲四象，此尤不經，學者不可以不辨。」
按，此言聖人作易準天地萬物之理，而未嘗自用其私智。蓍草一本百莖，中分爲五十，而大衍之數以定，四營之法以立，是謂「天生神物，聖人則之」。「在天成象，在地成形」，天地之變化也。「剛柔相摩，八卦相盪。鼓之以雷霆，潤之以風雨。日月運行，一寒一暑。乾道成男，坤道成女。」則「聖人效之」之事也。日月五星，天之垂象也。順序而行，則示人以吉；薄蝕陵鬬，則告人以凶。「聖人設卦觀象，繫辭焉而明吉凶」，使占者知所趨避，所以象之也。河、洛者，地之中也。聖人興必出圖書，伏羲則之以畫卦，文王、周公則之以繫彖爻，而開物成務之道備矣。上三者無時不有圖書，則曠世而一出，故末言之。觀下文「繫辭」與「四象」並舉，則此實該三聖之事，不必專主伏羲，亦不必謂洛書禹時所出，於易無與也。
易有筮無卜，而卜筮蓍龜並言。伏羲所則者，河圖也，而并及洛書，學者疑之。蔡季通云：「易豈有龜卜之法乎？亦言其理無二而已。」愚竊謂上文雖「蓍龜」並言，而此但云「神物」，即專指蓍亦無不可。圖書原不止羲、禹時出，漢五行志劉向曰：「昔三代居三河，河洛出圖書。」武帝紀元光元年詔曰：「昔在唐虞，畫象而民不犯。周之成康，刑錯不用，德及鳥獸。麟鳳在郊藪，河洛出圖書。」李尋傳對災異曰：「天下有道，則河出圖，洛出書。」溝洫志谷永上言：「河，中國之經瀆，聖王興則出圖書，王道廢則竭絶。」由是觀之，歷代有道之君皆受圖書，非獨羲、禹時出也。河圖，象也，故則之以畫卦；洛書，文字也，故則之以繫辭。河圖非必八卦，洛書不盡九疇也。墨子言周文王時河出録圖，故易緯乾鑿度有「入戊午蔀二十九年，受録應河圖」之説。沈約宋書符瑞志云：「周公攝政七年，制禮作樂，鳳凰見。乃與成王觀于河、洛，沈璧。禮畢，榮光幕河，青龍臨壇，銜玄甲之圖，坐之而去。禮於洛，亦如之。玄龜止于壇，背甲刻書，赤文成字。其言自周公至於秦漢盛衰之符。」此皆本諸緯候，殊不足信。然漢書言之鑿鑿，夫子亦有歎徯之思，是圖書必非不再出之物，安知文王、周公不有所則以繫彖爻乎？紫巖以圖書爲易興先至之祥，正與夫子「鳳鳥」、「河圖」並舉之意相合。大傳曰：「易之興也，其於中古乎？」又曰：「當殷之末世，周之盛德。」然則二聖繫辭亦當有先至之祥，易興於中古，豈徒以羑里東山憂患之故哉！
易將興而圖書出，所謂「先天而天弗違」也；圖書出而易遂作，所謂「後天而奉天時」也。記曰：清明在躬，志氣如神。耆欲將至，有開必先。天降時雨，山川出雲。聖人一天而已，時至事起，何容心焉？
鄭氏玄易注曰：「春秋緯曰：河以通乾出天苞，洛以流坤吐地符。河龍圖發，洛龜書成。河圖有九篇，洛書有六篇。」
邢昺論語疏云：「鄭玄以爲，河圖、洛書龜龍銜負而出，如中候所説：『龍馬銜甲，赤文緑字，甲似龜背，袤廣九尺，上有列宿斗正之度，帝王録紀興亡之數』是也。」今案，史記秦始皇三十二年，燕人盧生奏録圖書，曰『亡秦者胡也』。此即所謂録紀興亡之數。蓋圖讖之術，自戰國時已有之。漢武表章聖籍，諸不在六藝之科者皆不得進。及其衰也，哀平之際，緯候繁興，顯附於六藝而無所忌憚。王莽矯用符命，光武尤信讖言，鄭興、賈逵以附同稱顯，桓譚、尹敏以乖忤淪敗，自是習爲内學。康成號一代儒宗，不能違衆而獨立，乃據此以注易。信如所言，則伏羲畫卦之本變爲録紀興亡之數，而河圖亦是文字，洛書且非九疇矣。妖妄不經，莫甚於此。故參同契之流得乘隙而起，以九宫之數縱横十五者冒河圖之名，而稍近於理，世莫能辨。向使東漢諸儒不爲緯候所惑，紹先正之傳，而更爲之發明，彼方技家言安得竄入於吾易，而亂聖真、欺來學也哉！噫！是康成之過也。
河、洛九六之説，至今猶有爲彼所惑而遷就其間者。黄氏象數論曰：「『天垂象，見吉凶，聖人象之』者，仰觀於天也。『河出圖，洛出書，聖人則之』者，俯察於地也。謂之圖者，山川險易，南北高深，如後世之圖經是也。謂之書者，風土剛柔，户口阨塞，如夏之禹貢、周之職方是也。謂之河洛者，河、洛爲天下之中，凡四方所上圖書，皆以河洛繫其名也。」愚竊謂伏羲之世風俗淳厚，豈有山川險易之圖？結繩而治，豈有户口阨塞之書？且舉河、洛以該四方，未免曲説；改「出」爲「上」，尤覺難通矣。毛氏原舛編曰：「大抵圖爲規畫，書爲簡册，無非典籍之類。鄭康成註大傳，引春秋緯云：『河圖有九篇，洛書有六篇』，則直指爲簡册之物。此漢代近古似乎可案者。」夫緯書，六經之稂莠也。康成引以釋經，侮聖已甚，後儒不能鋤而去之，而反爲之灌溉滋長焉，其何以息邪而閑道乎？
揚雄覈靈賦曰：「大易之始，河序龍馬，洛貢龜書。」
禮緯含文嘉曰：「伏羲德合上下，天應以鳥獸文章，地應以河圖洛書。」
按，此謂圖書並出伏羲之世。揚雄與劉歆同時，而其説之互異如此，蓋伏羲受河圖，經無明文，即無以驗洛書之果不出也。故諸儒各據所見以爲言。然夫子云：「上古結繩而治，後世聖人易之以書契。」上古謂包犧、神農，後世聖人則黄帝也。許慎説文序曰：「神農氏結繩而治，黄帝之史倉頡見鳥獸蹏迒之跡，乃造書契。」又「河圖玉版曰：倉頡爲帝南巡，登陽虚之山，臨於玄扈、洛汭之水，靈龜負書，丹甲青文以授之。」孝經授神契曰：「奎主文章，倉頡效象；洛龜曜書，垂萌畫字。」則書契興於黄帝之世，蒼頡感洛書而作，明矣。伏羲時未有書名，洛之所出，安得稱書？子雲亦未深考耳。
漢書五行志劉歆曰：「虙犧氏繼天而王，受河圖，則而畫之，八卦是也；禹治洪水，賜雒書，法而陳之，洪範是也。」
按，禹受洛書，不可謂無其事，然不自禹始也。據河圖玉版挺輔佐，黄帝堯舜時洛已出龜書矣。亦不自禹止也。據沈約宋書符瑞志，成王、周公時洛又出龜書矣。河圖不止羲受，洛書亦不止禹受，故夫子並舉以贊易。
吴草廬云：「大抵周後漢初，儒家專門之學率是口耳授受，故凡有文辭可記誦者有傳，無文辭不可記誦者無傳。五經皆存，而獨樂之一經亡；三百五篇詩皆存，而獨笙詩六篇亡，蓋以無文辭可記誦故也。若先天古易止有卦畫，河圖、洛書止有圖象，則儒家亦不傳，是以魏、晉、唐、宋初之儒不見圖書。」
渭按，自秦禁學，口説流行。漢初挾書之律未除，凡無文字可記誦者，儒家或逸而不傳，亦未可知。然易又與它經不同，秦以爲卜筮之書，獨不在禁中。使果有先天古易、河圖、洛書，不妨公行於世，何竟無一人知之？且草廬謂「儒家無傳」，其意以爲獨養生家傳之耳。漢蓺文志道家之外又有房中、神仙、方技諸家，皆不以記誦爲事、能傳河圖、洛書者也。彼縱私爲養生之術，豈遂不知爲包犧作易之由也者。孝文好黄老而創置博士，孝武慕神仙而表章六經，儒道二流皆其所尚，真千載一時也。苟出所藏，以爲人主長生久視之助，且明指爲河圖、洛書，以附四聖人之易，而立於學官，其道將由是大光，奚爲終祕而不出乎？宋世之所傳，其非古之河圖、洛書也明矣。昔張平子言：「緯候虚妄，譬猶畫工惡圖犬馬而好作鬼魅。」彼謂「龍銜一片之甲，龜負一卷之書」者，固不足信，而宋以後圖、書之説，亦復與畫鬼魅無異。蓋東序之河圖，天錫之洛書，世無其器，任意寫之，無所不可。故或云「九圖而十書」，或云「十圖而九書」，或刓方而使之圓，或引圓而使之方，或作陰陽相含之象，或爲白黑相間之形；或言蜀隱者之祕授，或稱武夷君之真傳；而其所載之以出者，則曰：「馬之旋毛如星點，龜之甲坼如字畫。」或又云：「馬毛似連錢之文，龜甲有瑇瑁之點。」至近世豐坊謂：「龍駰之革燼於武庫，其象傳於石經。」朱謀㙔謂：「河圖世藏祕府，宋徽宗始出示，中外傳寫，而誕謾斯極矣。」夫畫工之寫鬼神，雖天容道貌，吾猶不敢信以爲真，而况夔魖罔象，變相迭出者乎？易道至此，亦「陽九之阸，百六之會」也。迂談僻論，愈出愈奇，矯誣上天，蕪穢聖經，何怪乎歐陽永叔、司馬君實、姚小彭、項平甫、袁機仲、林德久、趙汝楳、王子充、歸熙甫、郝仲輿諸人之欲屏絶圖書也哉！雖然，河圖、洛書古實有其事，後之君子不信河、洛五九之篇，方圓九十之數可也，并夫子所謂「河出圖，洛出書」者而疑之，則過矣。
歐陽修言「河圖、洛書怪妄」之尤甚者，自朱子列之本義，家傳户誦，今有見歐陽子之言者，且以歐陽子爲怪妄矣。然歐陽子言其怪妄，亦未嘗言其怪妄之由。後之人徒見圖、書之説載在聖經，雖明知其穿鑿傅會，終不敢犯古今之不韙而黜其非。中間一二大儒亦嘗至疑於此。張南軒以河圖爲興易之祥；魏鶴山則信蔣山之説，以先天圖爲河圖，五行生成數爲洛書，而戴九履一者則太乙九宫之數；宋潛溪則信劉歆，以八卦爲河圖，班固洪範本文爲洛書，皆礙經文而爲之變説也。是故歐陽子既黜圖、書，不得不并繫辭而疑其僞。不僞繫辭則「河出圖，洛出書」之文駕乎其上，其説終莫之能伸也。然則欲明「圖書」之義，亦惟求之經文而已。六經之言「圖書」凡四：書顧命曰「河圖在東序」；論語曰「河不出圖」；禮運曰「河出馬圖」；易曰「河出圖，洛出書，聖人則之」。由是而求之「圖書」之説，從可知矣。聖人之作易也，一則曰「仰以觀於天文，俯以察於地理」；再則曰「仰則觀象於天，俯則觀法於地，於是始作八卦」。此章之意，正與相類。「天垂象，見吉凶，聖人象之」者，仰觀於天也。「河出圖，洛出書，聖人則之」者，俯察於地也。謂之「圖」者，山川險易，南北高深，如後世之圖經是也；謂之「書」者，風土剛柔，户口扼塞，如夏之禹貢、周之職方是也；謂之「河、洛」者，河、洛爲天下之中，凡四方所上圖書皆以「河、洛」繫其名也。顧命「西序」之「大訓」，猶今之祖訓；「東序」之「河圖」，猶今之黄册，故與寶玉雜陳。不然，其所陳者爲龍馬之蜕與，抑伏羲畫卦之稿本與？無是理也。孔子之時，世莫宗周，列國各自有其人民土地，而河、洛之圖書不至，無以知其盈虚消息之數，故歎「河不出圖」。其與「鳳鳥」言之者，鳳不至爲天時，圖不出爲人事，言天時人事兩無所據也。若圖書爲畫卦叙疇之原，則卦畫疇叙之後，河復出圖，將焉用之？而孔子嘆之者，豈再欲爲畫卦之事耶！觀論語，而圖書之爲地理益明矣。禮運出於漢儒，此可無論。揚子曰：「衆言淆亂則折諸聖。」經文既如是其明顯，則後儒之紛紜，徒爲辭費而已矣。某之爲此言者，發端於永嘉薛士隆。士隆曰：「河圖之數四十有五，乾元用九之數也；洛書之數五十有五，大衍五十之數也。究其終始之數，九實尸之。故地有九州，天有九野。傳稱河、洛皆九曲，豈取數於是乎！」士隆既不安後儒之説，超然遠覽，而又膠滯於數，始信衆言之難破也。
按，漢儒孔安國、劉歆皆以八卦爲河圖，洪範本文爲洛書。鄭玄依緯書則云：「河圖有九篇，洛書有六篇。」自唐以前皆祖其説，而無有異同。其一六居下之圖，揚雄曰「三八爲木，爲東方」；「四九爲金，爲西方」；「二七爲火，爲南方」；「一六爲水，爲北方」。又曰：「一與六共宗，二與七共明，三與八成友，四與九同道，五與十相守。」乾坤鑿度曰：「天本一而立，一爲數原，地配生六，成天地之數，合而成水性。天三地八木，天七地二火，天五地十土，天九地四金。」虞翻易注曰：「一六合水，二七合火，三八合木，四九合金，五十合土。」黄帝内經曰：「太過者其數成，不及者其數生，土常以生也。」王冰注：「生數：水數一，火數二，木數三，金數四，土數五。成數：水數六，火數七，木數八，金數九，土數五。」歷考諸家，皆以爲天地之數，初未嘗以此爲河圖也。其戴九履一之圖，乾鑿度曰：「太乙行九宫，四正四維皆合於十五。」張衡曰：「律歷卦候，九宫風角，數有徵效。」魏伯陽曰：「土王四季，羅絡始終，青赤白黑，各居一方，皆禀中宫，戊己之功。」又曰：「太乙乃君，移居中州。」内經有𤯝於三，東方；𤯝於九，南方；𤯝於七，西方；𤯝於一，北方；𤯝於四維。歷考諸家，皆以爲九宫之數，初未嘗以此爲洛書也。圖書之所指既如彼，二數之稱名又如此，兩者判然不相及。至宋而方士牽强扭合，儒者又從緣飾以爲授受之秘，而漢、唐以來之議論一切抹煞矣。當日歐陽子之所謂怪妄者，猶是漢儒之説，第以龍馬神龜爲不經耳。若二數乃日者之常談，且不足怪妄之矣。奈之何旋毛圻文之附會紛紛如寐語也。且圖書亦自有辨，天地之數固命之爲圖，九宫之數是亦一圖也，豈可爲書！漢儒圖則言畫，書則言文，猶致嚴於名實，此則不暇自掩其失矣。
劉牧謂「河圖之數九，洛書之數十」。李覯、張行成、朱震皆因之，而朱子以爲反置。一證之邵子，曰：「圓者，星也。歷紀之數，其肇於此乎？方者，土也。畫州井地之法，其放於此乎？盖圓者河圖之數，方者洛書之文。」然鶴山辨之曰：「邵子但言方圓之象，不指九十之數。若以象觀之，則九又圓於十矣。且星少陽，土少柔；偶者爲方爲陰，奇者爲圓爲陽，十偶而九奇，邵子之言反若有助於牧也。」再證之關子明，曰：「河圖之文，七前六後，八左九右。洛書之文，九前一後，三左七右，四前左二前右，八後左六後右。」然關子明僞書也，不可爲證。劉因爲之解曰：「關氏之書者非僞，後人之托夫關氏也。盖僞其自作者，託之於聖人也。」則又不然。關氏書亡，阮逸僞作，安見非後人之托夫關氏乎？三證之大戴禮，明堂篇有二九四七五三六一八。鄭氏注云：「法龜文也。」然鄭玄注小戴禮，未嘗注大戴禮，在藝文志可考。今之所傳亦後人假托爲之也，其疏略不出於鄭氏明矣。況鄭氏明言「河圖九篇，洛書六篇」，豈又以九宫爲洛書，自背其説哉！凡此數證，皆不足以絀牧。在宋以前，二數未嘗有圖、書之名，安得謂此九彼十？至於劉、邵，則同出希夷，授受甚明。若彼此異同，所傳者亦復何事？故以十爲圖九爲書者，特始於朱子，後之諸儒相率而不敢違耳。就二數通之於易，則十者有天一至地十之繫可據，九者並無明文。此朱子爭十爲河圖之意長於長民也。雖然，自一至十之數，易之所有也；自一至十之方位，易之所無也。一三五七九之合於天，二四六八十之合於地，易之所有也；一六合，二七合，三八合，四九合，五十合，易之所無也。天地之數，易之所有也；水火木金土之生成，易之所無也。試盡去後人之添入，依經爲説，則此數仍於易無與，而況名之爲河圖乎。
天一至地十之數，儒者必欲言聖人則之以畫卦。崔憬曰：「三天者，謂從三始，順數而至五七九，不取於一。兩地者，謂從二起，逆數而十八六，不取於四。」「艮爲少陽，其數三。坎爲中陽，其數五。震爲長陽，其數七。乾爲老陽，其數九。兑爲少陰，其數二。離爲中陰，其數十。巽爲長陰，其數八。坤爲老陰，其數六。」劉長民曰：「水六金九火七木八而生八卦。六居坎而生乾，謂三爲坎，三爲乾也。九居兑而生坤，謂三爲兑，六爲坤也。七居離而生巽，謂三爲離，四爲巽也。八居震而生艮，謂三爲震，五爲艮也。」朱子曰：「河圖之虚五與十者，太極也。奇數二十，偶數二十者，兩儀也。以一二三四爲六七八九者，四象也。析四方之合，以爲乾、坤、離、坎；補四隅之空，以爲兑、震、巽、艮者，八卦也。」同此一數而三家所指不同。如此配卦之論，始於崔憬。憬但言其數，不言其位。乾、坤、震、巽數有可據，其附會者，坎、離、艮、兑耳。長民兼位數而言，六爲水而坎屬之，七爲火而離屬之，八爲木而震屬之，九爲金而兑屬之。以四卦之五行遷就其位數，未爲不可，至於乾、坤、艮、巽則不可通矣。朱子主先天之説，以乾南坤北者，伏羲之卦位也；離南坎北者，文王之卦位也。河圖出於宓戲，其時尚無離南坎北之位，硬以乾南坤北配之，則更無一合者矣。天下之物一人以爲然，千萬人以爲然，其爲物也不遠矣。一人可指之爲此，又一人可指之爲彼，其爲物也無定名矣。故以天地之數配八卦者，皆非定名也。
龍圖序見於宋文鑑，以十爲河圖。朱子辨劉牧九爲河圖之非，不取此爲證者，以其爲假書也。故劉静修曰：「龍圖之説未必出於劉牧之前。」吕伯恭從而誤信之，猶張敬夫爲戴氏師愈所欺也。「希夷未聞有書，傳至邵子而後有書。」宋景濂以爲不然，曰：「龍圖序非圖南不能作也。」張理註以第一圖爲「未合之位」，第二圖爲「已合之位」，蓋不知序言「後既合也」爲第三圖。又以「天一居上爲道之宗」一語誤解在南爲上，於是第二圖上位置一於南，置二於北，置四於東，置三於西。以之合於下位，則二六居下，一七居上，四八居左，三九居右，不可通矣。乃言：「當如太乙、遁甲陰陽二局，以一二三四爲天盤，在上隨時運轉，六七八九爲地盤，布定不易。以一在南動而右轉，初交一居東南，二居西北，三居西南，四居東北；再交一居東北，二居西南，三居東南，四居西北，然後爲生成之位；三交一西北，二東南，三東北，四西南；四交一西南，二東北，三西北，四東南。再轉則復於南。」如此則龍圖已合者且有六圖，不勝支離。蓋不知「天一居上」之「上」謂上位也。某故正之，以復希夷之舊。然序之爲説固不能無疑，謂河出未合之圖，「伏羲合而用之」，是伏羲畫卦又畫圖矣。繫辭天數二十有五，積一三五七九而得之，地數三十，積二四六八十而得之。今上位分爲一二三四五十，下位分爲六七八九，則天數雜地數之中，地數雜天數之中，上得六位，下得四位，無乃天數六、地數四乎？既以其數託之於易，又與易背，宜乎？朱子以爲假也。
且夫龍馬始負圖，出於羲皇之代，在太古之先也。今存已合之位或疑之，況更陳其未合之數耶。然則何以知之？答曰：於仲尼三陳九卦之義，探其旨，所以知之也。
況夫天之垂象，的如貫珠，少有差則不成次序矣。故自一至於盈萬，皆累累然如係之於縷也。且若龍圖本合，則聖人不得見其象，所以天意先未合而形其象，聖人觀象而明其用。是龍圖者，天散而示之，伏羲合而用之，仲尼默而形之。
邵子先天横圖次序，以「易有太極，是生兩儀。兩儀生四象，四象生八卦」爲據。黄東發言：「生兩生四生八，易之有矣。生十六生三十二，易有之否耶？」某則據易之生兩生四生八，而後知横圖之非也。「易有太極，是生兩儀」，所謂一陰一陽者是也。其一陽也，已括一百九十二爻之奇；其一陰也，已括一百九十二爻之偶。以三百八十四畫爲兩儀，非以兩畫爲兩儀也。若如朱子以第一爻而言，則一陰一陽之所生者，各止三十二爻，而初爻以上之奇偶，又待此三十二爻以生。陰陽者，氣也。爻者，質也。一落於爻，已有定位，焉能以此位生彼位哉！「兩儀生四象」，所謂老陽、老陰、少陽、少陰是也。乾爲老陽，坤爲老陰，震、坎、艮爲少陽，巽、離、兑爲少陰。三奇☰者，老陽之象；三偶☷者，老陰之象；一奇二偶☳☵☶者，少陽之象；一偶二奇者☴☲☱，少陰之象。是三畫八卦，即四象也。故曰「八卦成列，象在其中矣」，「八卦以象告」。此質之經文而無疑者也。又曰：「易有四象，所以示也。」又曰：「彖者，言乎象者也。」今觀彖傳，必發明二卦之德，則象之爲三畫八卦明矣。是故四象之中，以一卦爲一象者，乾、坤是也；以三卦爲一象者，震、坎、艮與巽、離、兑是也。必如康節均二卦爲一象，乾、離、坎、坤於四象之位得矣；兑之爲老陽，震之爲少陰，巽之爲少陽，艮之爲老陰，無乃雜而越乎？易言「陽卦多陰，陰卦多陽」，震、艮之爲陽卦，巽、兑之爲陰卦，可無疑矣。反而置之，明背經文，而學者不以爲非，何也？至於八卦次序，乾、坤、震、巽、坎、離、艮、兑，其在説卦者，亦可據矣。而易爲乾一、兑二、離三、震四、巽五、坎六、艮七、坤八，以緣飾圖之左陰右陽。學者信經文乎？信傳注乎？「四象生八卦」者，周禮太卜「經卦皆八，别皆六十四」；占人「以八卦占筮之八故」。則六十四卦統言之，皆謂之八卦也。蓋内卦爲貞，外卦爲悔，舉貞可以該悔。舉乾之貞，而坤乾、震乾、巽乾、坎乾、離乾、艮乾、兑乾該之矣。以下七卦皆然。證之於易，曰：「八卦定吉凶。」若三畫之八卦，吉凶何從定乎？曰「包犧氏始作八卦」，其下文自益至夬所取之十卦，已在其中，則八卦之該六十四亦明矣。由是言之，太極、兩儀、四象、八卦，因全體而見。葢細推八卦之中，皆有兩儀四象之理，而兩儀四象初不畫於卦之外也。其言生者，即「生生謂易」之生，非次第而生之謂。康節加一倍之法，從此章而得，實非此章之旨。又何待生十六生三十二而後出經文之外也。其謂之先天者，以此章所生八卦，與前章「始作八卦」，其文相合，以爲宓戲之時，止有三畫而無六畫，故謂之先天。又以己之意生十六、生三十二、生六十四，倣此章而爲之，以補羲皇之闕，亦謂之先天。不知此章於六十四卦已自全俱，補之反爲重出。易言「因而重之」，生十六、生三十二、生六十四，是積累而後成者，豈可謂之重乎！既不難明背，何止如東發言非易之所有耶？
邵子先天方位，以「天地定位，山澤通氣，雷風相薄，水火不相射，八卦相錯」爲據，而作乾南坤北，離東坎西，震東北，兑東南，巽西南，艮西北之圖。於是爲之説曰：「『數往者順』，若順天而行，是左旋也，皆已生之卦也。『知來者逆』，若逆天而行，是右行也，皆未生之卦也。」又倣此而演之，以爲六十四卦方位。夫卦之方位，已見「帝出乎震」一章。康節舍其明明可據者，而於未嘗言方位者重出之，以爲先天，是謂非所據而據焉。「天地定位」，言天位乎上，地位乎下，未聞南上而北下也。「山澤通氣」，山必資乎澤，澤必出乎山，其氣相通，無往不然。奚取其相對乎？「雷風相薄」，震居東，巽居東南，遇近而合，故言相薄。遠之則不能薄矣。東北爲寅時，方正月，豈雷發聲之時耶？「水火不相射」，南方炎，北方寒，猶之冬寒夏熱也。離東坎西，是指春熱秋寒，誰其信之？此皆先儒所已言者。某則即以邵子所據者，破邵子之説。「帝出乎震」之下文：「動萬物者莫疾乎雷，撓萬物者莫疾乎風，燥萬物者莫熯乎火，説萬物者莫説乎澤，潤萬物者莫潤乎水，終萬物始萬物者莫盛乎艮。」其次序非即上文「離南坎北」之位乎？但除乾、坤於外耳。繼之以「故水火相逮，雷風不相悖，山澤通氣，然後能變化，既成萬物也」。然則前之「天地定位」四句，正爲離南坎北之方位而言也。何所容先天之説雜其中耶？且卦爻之言方位者，西南皆指坤，東北皆指艮，南狩南征必爲離，西山西郊必爲兑。使有乾南坤北之位在其先，不應卦爻無闌入之者。康節所謂「已生、未生」者，因横圖乾一兑二之序。乾一兑二之序，一人之私言也。則左旋右行之説，益不足憑耳。凡先天四圖，其説非盡出自邵子也。朱震經筵表云：「陳摶以先天圖傳种放，放傳穆修，修傳李之才，之才傳邵雍。放以河圖、洛書傳李溉，溉傳許堅，堅傳范諤昌，諤昌傳劉牧。」故朱子云：「宓戲四圖，其説皆出邵氏。」然觀劉牧鈎深索隱圖，乾與坤數九也，震與巽數九也，坎與離，艮與兑，數皆九也。其所謂九數者，天地定位，山澤通氣，雷風相薄，水火不相射。則知先天圖之傳，不僅邵氏得之也。
康節因先天圖而創爲天根月窟，即參同契「乾、坤門户」、「牝牡」之論也。故以八卦言者，指坤、震二卦之間爲天根，以其爲一陽所生之處也；指乾、巽二卦之間爲月窟，以其爲一陰所生之處也。程前村謂「天根在卯，離、兑之中是也；月窟在酉，坎、艮之中是也」，引爾雅「天根氐也」、長楊賦「西壓月窟」證之。然與康節「乾遇巽時觀月窟，地逢雷處見天根」之詩背矣。以六十四卦言者，朱子曰：「天根月窟指復、姤二卦。」有以十二辟卦言者，十一月爲天根，五月爲月窟。其三十六宫，凡有六説。以八卦言者三：乾一、兑二、離三、震四、巽五、坎六、艮七、坤八之次序，積數爲三十六。乾一對坤八爲九，兑二對艮七爲九，離三對坎六爲九，震四對巽五爲九，四九亦爲三十六。乾畫三，坤畫六，震、坎、艮畫各五，巽、離、兑畫各四，積數亦三十六。以六十四卦言者二：朱子曰：「卦之不易者有八，反易者二十八，合之爲三十六。」方虚谷曰：「復起子左得一百八十日，姤起午右得一百八十日。一旬爲一宫，三百六十日爲三十六宫。」以十二辟卦言者一，鮑魯齋曰：「自復至乾六卦，陽爻二十一，陰爻十五，合之則三十六。自姤至坤六卦，陰爻二十一，陽爻十五，合之亦三十六。陽爻陰爻總七十二，以配合言，故云三十六。」按諸説推之，其以陽生爲天根，陰生爲月窟，無不同也。蓋康節之意，所謂天根者，性也；所謂月窟者，命也。性命雙修，老氏之學。其理爲易所無，故其數與易無與也。
離南坎北之位見於經文，而卦爻所指之方亦與之相合，是亦可以無疑矣。蓋畫卦之時，即有此方位。易不始於文王，則方位亦不始於文王，故不當云「文王八卦方位」也。乃康節必欲言文王，因先天乾南坤北之位，改而爲此。朱子則主張「康節之説過當」，反致疑於經文。曰「曷言齊乎巽，不可曉」；曰「坤在西南，不誠東北方無地」；曰「乾西北，亦不可曉，如何陰陽來此相薄」？曰「西方肅殺之氣，如何言萬物之所説」？凡此數説，有何不可曉。巽當春夏之交，萬物畢出，故謂之齊。觀北地少雨，得風則生氣郁然可驗也。夏秋之交，土之所位，故坤位之，非言地也。若如此致難，則先天方位巽在西南，何不疑東北無風耶？其餘七卦莫不皆然。乾主立冬以後、冬至以前，故陰陽相薄。觀説卦，乾之爲寒爲冰，非西北何以置之！萬物告成於秋，如何不説。朱子注「元亨利貞」之「利」曰：「利者，生物之遂，物各得宜，不相妨害。於時爲秋，於人爲義，而得其分之和。」非説乎？顧未嘗以肅殺為嫌也。然則朱子所以致疑者，由先天之説先入於中，故曰「主張太過」也。康節曰：「乾、坤交而爲泰，坎、離交而爲既濟。乾生於子，坤生於午，坎終於寅，離終於申。」所謂交者，不取對待言之也。即以對待而論，則乾南坤北者，亦必乾北坤南，而後泰之形可成也，今坤在西南，乾在西北；離東坎西者，亦必離西坎東，而後既濟之形可成也，今離在上，坎在下，於義何居？藉曰：「再變而後爲今位。」是乾南坤北之後，離南坎北之前，中間又有一方位矣。乾位戌，坤位未，坎位子，離位午，於子午寅申皆無當也。康節又曰：「震、兑，始交者也，故當朝夕之位。坎、離，交之極者也，故當子午之位。巽、艮不交，而陰陽猶雜也，故當用中之偏。乾、坤，純陽純陰也，故當不用之位。」夫氣化周流不息，無時不用。若以時過爲不用，則春秋不用者子午，冬夏不用者卯酉，安在四正之皆爲用位也？必以西南、西北爲不用之位，則夏秋之交，秋冬之交，氣化豈其或息乎？康節又曰：「乾、坤縱而六子横，易之本也。震、兑横而六卦縱，易之用也。」由前之説，則後自坎、離以外皆横也；由後之説，則前自坎、離以外皆縱也。圖同而説異，不自知其遷就與？是故離南坎北之位，本無可疑，自康節以爲「從先天改出，牽前曳後」，始不勝其支離。朱子求其所以改之之故而不可得，遂至不信經文，吁可怪也。
世言納甲本於參同契，然京房積算已言：「分天地乾、坤之象，益之以甲乙壬癸。震、巽之象配庚辛，坎、離之象配戊己，艮、兑之象配丙丁。」是則西漢之前已有之矣。魏伯陽因其説，而以月象附會之。參同契曰：「三日出爲爽，震庚受西方。八日兑受丁，上弦平如繩。十五乾體就，盛滿甲東方。」「十六轉就緒，巽辛見平明。艮直於丙南，下弦二十三。坤󲳳乙三十日，東方喪其明。」「壬癸配甲乙，乾、坤括始終。」虞翻注易亦祖伯陽，葢以月之明魄多少取象於卦畫，而以所見方位爲所納之甲。趙汝楳駁之曰：「晝夜有長短，晝短日没於申，則月合於申，望於寅。晝長則日没於戌，則月合於戌，望於辰。十二月間，三日之月未必晝見庚，十五日之月未必晝見甲。合朔有先後，則上下絃未必盡在八日、二十三日，望晦未必盡在十五日、三十日。震、巽位於西，兑、艮位於南，乾、坤位於東，與大傳之卦易位。兑畫陽過陰，艮畫陰過陽，不能均平，與上下絃月體相符。」朱風林亦云：「以乾三畫純陽爲望，以坤三畫純陰爲晦，其明魄消長當以五夜當一畫。則震當爲初五夜之月，而非生明；兑當爲初十夜之月，而非上弦。望後巽、艮亦然。此月之明魄與畫卦不類也。地之方位，甲庚相對，既以望夕之月爲乾而出甲，則初生之月不見於庚矣。上下弦之昏旦，同見於南方之中，亦初無上弦見丁，下弦見丙之異也。況月之行天，一歲十二月，其昏旦出見之地，夜夜推移，無定位可指，來月所納之甲，非今月所納之甲矣。」某以爲坎爲月，則月者八卦中之一也。八卦納甲而專屬之月可乎？同此八卦，或取象於昏，或取象於旦，亦非自然之法象也。故沈存中不主月象，謂是「天地胎育之理。乾納甲壬，坤納乙癸者，上下包之也。六子包於腹中，其次第震、巽宜納丙丁，艮、兑宜納庚辛。今反是者，卦自下生，先初爻，次中爻，末上爻，是以長下而少上也。」某又不然。甲乙至壬癸，乃先後之次第，非上下之次第也。震、巽庚辛，艮、兑丙丁，是亂其先後矣，不得以爻爲解。以方位言之，乾金坤土震木巽木坎水離火艮土兑金，在説卦可證。今乾納甲壬，坤納乙癸，其爲木耶水耶？震、巽之爲金，坎、離之爲土，艮、兑之爲火，將安所適從耶？若置之不論，則又無庸於納也。
卦之納甲以六十甲子言，故納辰亦謂之甲也。十二支六陽六陰，陽順傳，陰逆傳，子寅辰午申戌爲順，未巳卯丑亥酉爲逆。乾起初爻納子，順傳六爻則陽支畢。坤起初爻納未，逆傳六爻則陰支畢。震得乾初，坎得乾二，艮得乾三，皆順傳六爻。巽得坤四，離得坤三，兑得坤二，皆逆傳六爻。或謂陽順陰逆者非也，特左右行耳。陰陽雖判，未嘗不交，唯交故左右行。五行用數，一居北自左而右，二居南自右而左。故乾左行，起子至戌；坤右行，起未至酉。六卦則以子丑寅卯辰巳爲初爻之序，亦陽左陰右。乾、坤爲父母，故各據陰陽之半。六子以類從，巽、離、兑初爻當納未巳卯。今納丑卯巳者，坤順承天，妻道也。妻不敢敵夫以率諸女，故初爻則隨父左行，自二爻以往始右行以從母。重卦之納甲，内卦觀下三爻，外卦觀上三爻，内外交錯以成之。是故納十日者總以卦，納十二辰者析於爻。卜筮家舍納甲則休咎無以辨矣。然觀其所用五行，惟十二辰，而十干無與焉。卦爲體，爻爲用，干爲主，辰爲客。有用而無體，舍主而用客，則是失輕重之倫也。假如生在卦，克在爻，自當去爻而從卦；干則凶，支則吉，豈得昧大而見小。納甲之説，將古有其名而無其實與？抑傳之者失其真與？不然，乾初爻止當云子爲水，不必配爲甲子；坤初爻止當云未爲土，不必配爲乙未。既配以甲乙，自當用其五行矣。且姑置納日之用不用，甲爲五行之全數，卦爲天地之全數，今以四十八爻而納六十甲所餘之十二甲將焉置之。豈卦不足以包五行耶？
季彭山曰：「陽卦納陽於陽支，皆順行；陰卦納陰於陰支，皆逆行。乾起甲子，則坤當起乙丑，今爲改正。」羲按，坤起乙未，自京氏積算已然。蓋陰生於午，故從未而起。彭山不知而作，往往如此。近又有改納甲者，戊己干支十二，虚中不用，以離納甲，坎納乙，兑納丙，艮納丁，震納庚，巽納辛，乾納壬，坤納癸，各納其干内所有之支，自下而上如納甲者。甲子、甲戌、甲申、甲午、甲辰、甲寅，是其所有也。餘倣此。此皆無所證據，輕改古法。
淨撿，本姓仲，名令儀，彭城人也。父誕，武威太守。撿少好學，早寡，家貧，常爲貴遊子女敎授琴書。聞法信樂，莫由諮禀。後遇沙門法始，經道通達，晉建興中，於宮城西門立寺，撿乃造之。始爲說法，撿因大悟，念及强壯，以求法利，從始借經，遂達旨趣。他日謂始曰：「經中云：比丘、比丘尼，願見濟度。」始曰：「西域有男女二衆，此土其法未具。」撿曰：「旣云比丘、比丘尼，寧有異法？」始曰：「外國人云，尼有五百戒，便應是異。當爲問和上。」和上云：「尼戒大同細異，不得其法，必不得授。尼有十戒，得從大僧受，但無和上，尼無所依止耳。」撿卽剃落，從和上受十戒。同其志者二十四人，於宮城西門共立竹林寺，未有尼師，共諮淨撿，過於成德。
和上者，西域沙門智山也。住罽賓國，寬和有智思，雅習禪誦。晉永嘉末，來達中夏，分衛自資，語必弘道。時信淺薄，莫知祈禀。建武元年，還反罽賓。後竺佛圖澄還，述其德業，皆追恨焉。
撿蓄徒養衆，清雅有節，說法敎化，如風靡草。晉咸康中，沙門僧建於月支國得僧祇尼羯磨及戒本。升平元年二月八日，洛陽請外國沙門曇摩羯多，爲立戒壇。晉沙門釋道場，以戒因緣經爲難，云其法不成，因浮舟于泗，撿等四人同壇止，從大僧以受具戒。晉土有比丘尼，亦撿爲始也。當其羯磨之日，殊香芬馥，闔衆同聞，莫不欣歎，加其敬仰。善修戒行，志學不休。信施雖多，隨得隨散，常自後己，每先於人。到升平末，忽復聞前香，幷見赤氣，有一女人，手把五色花，自空而下。撿見欣然，因語衆曰：「好持後事，我今行矣。」執手辭別，騰空而上，所行之路，有似虹蜺，直屬于天。時年七十矣。
釋氏六帖卷八高行諸尼部第十一洛陽淨檢：「姓神，彭城人。父誕，武昌太守。檢少好學，早寡，家貧，常爲貴游子女教琴書。聞法信樂，莫由請禀。後遇法始說法，悟道出家，晉朝尼始。後曇摩羯多受戒時，殊香芬馥，合衆同聞，莫不欣歎，加其敬仰。後咸康末，忽聞前香，赤氣，有一天女，手把五色五花，自空而下，與檢昇空，辭衆而去。」
大宋僧史略卷上尼得戒由：「又晉咸康中，尼淨撿於一衆邊得戒，此亦未全也。」卷下得道證果之尼附：「晉代有尼淨撿，此方女人得戒之上首也。一旦中庭有光，上屬于天，若虹霓狀，中有天女，相見欣然携手。撿遂引弟子，躡光而去。」
佛祖統紀卷三六法運通塞志：「康帝，中略有尼淨檢，於本法得戒。一旦有天女乘光下庭中，忻然携手，揖別弟子，躡光上升。」卷五三歷代會要志之神尼異行：「晉康帝，比丘尼淨檢，於本法得戒。有天女下庭，忻然携手，躡光升天。」
安令首，本姓徐，東莞人也。父忡，仕僞趙，爲外兵郞。令首幼聰敏好學，言論清綺，雅性虛淡，不樂人間，從容閑靜，以佛法自娛，不願求娉。父曰：「汝應外屬，何得如此？」首曰：「端心業道，絕想人外，毀譽不動，廉正自足。何必三從，然後爲禮？」父曰：「汝欲獨善一身，何能兼濟父母？」首曰：「立身行道，方欲度脫一切，何況二親耶？」忡以問佛圖澄，澄曰：「君歸家，潔齋三日竟，可來。」忡從之。澄以茵支子磨麻油傅忡右掌，令忡視之。見一沙門在大衆中說法，形狀似女。具以白澄。澄曰：「是君女先身，出家益物。往事如此，若從其志，方當榮拔六親，令君富貴。生死大苦海，向得其邊。」忡還許之。首便剪落，從澄及淨撿尼受戒，立建賢寺。澄以石勒所遺剪花納七條衣及象鼻澡罐與之。博覽群籍，經目必誦，思致淵深，神照詳遠。一時道學，莫不宗焉，因其出家者二百餘人。又造五六精舍，匪憚勤苦，皆得修立。石虎敬之，擢父忡爲黃門侍郞、清河太守。
釋氏六帖卷八高行諸尼部第十一僞趙建賢：「尼令首，住建賢寺，姓徐，東莧人也。父仲，仕僞趙外兵卽郎將。令首幼敏聰好學，言論清奇，以佛法自娛。父曰：『汝應外屬，何以一身？』女曰：『立身行道，方度一切，何况二親？』忡問佛圖澄，令忡潔齋三日而來。澄以支子磨油塗忡右掌，令忡視之，見一尼在大衆中說法，似自女也。曰：『汝女先身出家，來只令出家，兼卿亦貴。』忡乃許之。依淨檢尼爲師，澄以石勒所遺剪花衲七條及象鼻澡罐與之。爾後博覽羣藉籍，經目必誦，思理淵深。二百餘人同時出家，又造五寺。忡爲黃門侍郞。」
十六國春秋卷二一後趙錄十一徐忡：「徐忡，東莞人，仕勒爲外兵郎。有女令首，聰敏好學，言論清綺，雅性虚淡，不樂人間。從容閒淨，以佛法自娛，不願求聘。父曰：『汝應外屬，何得如此？』女曰：『端心集道，絶想人外，毁譽不動，廉正自足。何必三從，然後爲禮？』父曰：『汝欲獨善一身，何能兼濟父母？』女曰：『立身行道，方欲度脫一切，何況二親耶？』忡以問佛圖澄，澄曰：『君歸家潔齋三日竟，可來。』忡從之。澄以臙脂磨麻油傅忡右掌，令忡視之。見一沙門在大衆中說法，形狀似女，具以白澄。澄曰：『是君女先身，出家益物。往事如此，若從其志，方當榮拔六親，令身富貴。生死大苦，向得其邉。』忡還許之。女便剪髪，從澄及浄檢尼受戒，立建賢寺。澄以勒所遺剪花納七條衣及象鼻澡灌與之。得覽羣籍，經目必誦，思致淵深，神照詳逺。一時道衆，莫不宗焉，因其出家者二百餘人。又造五寺，立精舍，匪憚勤苦，皆得修立。虎甚敬之，擢忡爲黄門侍郎、清和太守。」
智賢，本姓趙，常山人也。父珍，扶柳縣令。賢幼有雅操，志㮣貞立。及在緇衣，戒行修備，神情凝遠，曠然不雜。太守杜霸，篤信黃老，憎愱釋種，符下諸寺，剋日簡汰。制格高峻，非凡所行。年少怖懼，皆望風奔駭，唯賢獨無懼容，興居自若。集城外射堂，皆是耆德，簡試之日，尼衆盛壯，唯賢而已。霸先試賢以格，格皆有餘。賢儀觀清雅，辭吐辯麗。霸密挾邪心，逼賢獨住。賢識其意，誓不毀戒法，不苟存身命，抗言拒之。霸怒，以刀斫賢二十餘瘡，悶絕躄地，霸去乃甦。倍加精進，菜齋苦節，門徒百餘人，常如水乳。及苻堅僞立，聞風敬重，爲製織繡袈裟，三歲方成，價直百萬。後住司州西寺，弘顯正法，開長信行。晉太和中，年七十餘，誦正法華經，猶日夜一遍。其所住處，衆鳥依栖，經行之時，嗚呼隨逐云。
釋氏六帖卷八高行諸尼部第十一智賢雅操：「常山人。父珍，扶柳縣令。賢幼懷雅操，志修戒行。太守杜霸信黃老，憎沙門，逼智賢，斫二十餘瘡。已蘇，志禀佛戒，後門徒百餘人。苻堅爲造織繡袈裟，三年乃成，價直千萬。後住同司州西寺，弘顯正法。晉太和中，年七十餘，念正法華經，一日一遍，鳥鵲隨逐。」
法華經顯應錄卷下高尼之司州賢法師：「尼諱智賢，俗趙氏，常山人。戒行修謹，曠然不雜。時司州太守杜霸，信服黃老，嫉忌釋宗，符下簡汰，制格高峻，非凡所能。以格試賢，賢則有餘。逼賢獨住，賢識其意，誓不外犯。及符苻堅立，特敬之重，爲造織繡袈裟。後住西寺，洪顯大法，誦正法華經，晝夜一徧。其所住處，常爲衆鳥依棲，經行隨逐。」高尼傳
妙相，本姓張，名珮華，弘農人也。父茂，家素富盛。相早習經訓，十五適太子舍人北地皇甫達。達居喪失禮，相惡之，告求離絕，因請出家，父並從之。精勤蔬食，遊心慧藏，明達法相。住弘農北岳，蔭林面野，徒屬甚多。悅志閑曠，遁影其中二十餘載，勵精苦行，久而彌篤。每說法度人，常懼聽者不能專志，或涕泣以示之，是故其所啓訓皆能弘益。晉永和中，弘農太守請七日齋，座上白衣諮請佛法，言挾不遜。相正色曰：「君非直見慢，亦大輕邦宰。何用無禮，苟出人間耶！」於是稱疾而退。當時道俗咸歎服焉。後枕疾累日，臨終怡悅，顧語弟子曰：「不問窮達，生必有死，今日別矣。」言絕而終。
釋氏六帖卷八高行諸尼部第十一妙相慧藏：「姓張，弘農人。父茂，家富。相早習經訓，十五適太子舍人北地皇甫達。居喪失禮，相惡之，求絕出家，父從之。精勤蔬食，遊心慧藏，明達法相。每說法度人，常懼聽者不專，泣以示之。於晉永和中，弘農太守請七日齋。白衣請法，言不謙遜，相正曰：『非直見慢，亦大輕宰。何用無禮，苟出人間！』後相臨終怡悅，語弟子曰：『不問窮達，生死必有，今日別矣。』言終化也。」
明感，本姓朱，高平人也。世奉大法。經爲虜賊所獲，欲以爲妻，備加苦楚，誓不受辱。謫使牧羊，經歷十載，懷歸轉篤，反途莫由。常念三寶，兼願出家。忽遇一比丘，就請五戒，仍以觀世音經授之，因得習誦，晝夜不休。願得還家，立五層塔。不勝憂念，逃走東行。初不識路，晝夜兼涉。徑入一山，見有斑虎，去之數步。初甚恐懅，小却意定，心願逾至，遂隨虎而行。積日彌旬，得達青州，將入村落，虎便不見。至州，復爲明伯連所虜。音問至家，夫兒迎贖。家人拘制，其志未諧。苦身懃精，三年乃遂。專篤禪行，戒品無愆。脫有小犯，輒累晨懺悔，要見瑞相，然後乃休，或見雨花，或聞空聲，或覩佛像，或夜善夢。年及桑榆，操行彌峻。江北子女，師奉如歸。
晉建元元年春，與慧湛等十人濟江，詣司空公何充。充一見甚敬重。于時京師未有尼寺，充以別宅爲之立寺。問感曰：「當何名之？」答曰：「大晉四部，今日始備。檀越所建，皆造福業，可名曰建福寺。」公從之矣。後遇疾，少時便卒。
釋氏六帖卷八高行諸尼部第十一建福明感：「姓朱，高平人。世奉大法。爲虜賊所獲，欲以爲妻，備加苦楚，誓不受辱。讁使牧羊，經十年。忽見一僧，受與一卷觀音經，乃日夜誦習，願得歸出家，起五層塔。後自私逃，感虎引路，得達青州，虎遂不見。後乃出家。晉太初四年，與慧湛等十人渡江，見何充，充極重之。京師未有尼寺，充施宅爲寺。充問：『寺何名之？』曰：『今晉四衆方具，應名建福。』後造塔焉。」
觀音慈林集卷中尼明感：「明感，本姓朱，高平人也。世奉大法。爲虜賊所獲，欲以爲妻，備加苦楚，誓不受辱。讁使牧羊，經歷十載，懷歸轉篤，反途莫由。常念三寶，兼願出家。忽遇一比丘，就請五戒，仍以觀世音經授之，因得習誦，晝夜不休。願得還家，起五層塔。不勝憂念，逃走東行。初不識路，晝夜兼涉。逕入一山，見有斑虎，去之數步。初甚恐懅，少却意定，心願逾至，遂隨虎而行。積日彌旬，得達青州，將入村落，虎便不見。」
曇備，本姓陶，丹陽建康人也。少有清信，願修正法。而無有昆弟，獨與母居，事母恭孝，宗黨稱之。年及笄嫁，徵幣弗許。母不能違，聽其離俗。精懃戒行，日夜無怠。晉穆皇帝禮接敬厚，常稱曰：「久看更佳。」謂章皇后何氏曰：「京邑比丘尼，尠有曇備之儔也。」到永和十年，后爲立寺于定陰里，名永安。謙虛導物，未嘗有矜慢之容。名譽日廣，遠近投集，衆三百人。年七十三，太元二十一年卒。
釋氏六帖卷八高行諸尼部第十一曇備化導：「姓陶，丹陽建康人。少有清信，願勤戒行，日夜無怠，晉穆皇帝禮接敬厚。初未出家時，與母獨居，宗黨稱孝。人娶不許，有願出家，母不能違，聽其離俗，戒行精苦。永和十年，后立寺于定陰里，名曰永安。備謙虛導物，未嘗有慢矜之容。譽廣，遠人投集，三百之衆。年七十二，泰太元二十一年卒。弟子曇羅，博覽經疏，機才贍密，勑令續師住持。立四層塔，造臥佛及七佛龕。」
慧湛，本姓彭，任城人也。神貌超遠，精操殊特，淵情曠達，濟物爲務，惡衣蔬食，樂在其中。嘗荷衣山行，逢群劫，欲舉刃向湛，手不能勝，因求湛所負衣。湛歡笑而與曰：「君意望甚重，所獲殊輕。」復解其衣內新裙與之。劫卽辭謝，併以還湛，湛捨之而去。建元二年渡江，司空何充大加崇敬，請居建福寺住云。
釋氏六帖卷八高行諸尼部第十一慧湛伏賊：「姓劉，彭城人。神貌超遠，精操殊特，濟物爲務，惡衣蔬食。路逢羣賊，舉刃向湛，手不能下，伏罪而止。又求湛所負衣，湛笑而與之曰：『君意望甚重，所獲極輕。』復解新衣與之。賊等並却還，湛捨之而去。建元二年渡江，何充重之。」
僧基，本姓明，濟南人也。綰髮志道，秉願出家。母氏不聽，密以許嫁，祕其聘禮。迎接日近，女乃覺知，卽便絕糧，水漿不下。親屬共請，意不可移。至於七日，母呼女婿，婿敬信，見婦殆盡，謂婦母曰：「人各有志，不可奪也。」母卽從之。因遂出家，時年二十一。內外親戚皆來慶慰，競施珍華，爭設名供。州牧給伎，郡守親臨。道俗咨嗟，歎未曾有。基淨持戒範，精進習經數，與曇備尼名輩略齊。樞機最密，善言事議，康皇帝雅相崇禮。建元二年，皇后褚氏爲立寺於都亭里運巷內，名曰延興。基居寺住，徒衆百餘人，當事清明，道俗加敬。年六十八，隆安元年卒矣。
釋氏六帖卷八高行諸尼部第十一僧基有志：「姓明，濟南人。綰髮志道，慶願出家。母以不聽，密許於人，祕其娉禮。迎娶日近，女乃覺知，卽便絕食，七日殆死。女婿曰：『人各有志，不可奪也。』遂許出家。機樞密行，酷志冰霜。皇后褚氏爲立其寺，名曰延興，基尼寺焉。畜徒百人，敎誡精嚴。六十八，隆安元年卒。」
竺道馨，本姓羊，太山人也。志性專謹，與物無忤。沙彌時，常爲衆使，口恒誦經。及年二十，誦法華、維摩等經。具戒後，硏求理味，蔬食苦節，彌老彌至。住洛陽東寺，雅能清談，尤善小品，貴在理通，不事辭辯，一州道學所共師宗。比丘尼講經，馨其始也。
晉太和中，有女人楊令辯，篤信黃老，專行服氣。先時人物亦多敬事，及馨道王，其術寢亡。令辯假結同姓，數相去來，內懷妬嫉，伺行毒害。後竊以毒藥內馨食中，諸治不愈。弟子問：「往誰家得病？」答曰：「我其知主，皆籍業緣，汝無問也。設道有益，我尙不說，況無益耶？」不言而終。
釋氏六帖卷八高行諸尼部第十一道馨誦經：「姓羊，太山人。志學博采，與物無忤。沙彌時，嘗爲衆使，口卽誦經。及年二十，念法華經、維摩經。具戒之後，硏求理味，蔬食苦節，彌老彌篤。住洛陽東寺，雅能談論，無能屈者。善小品般若。尼中誦經，首也。」
佛祖統紀卷三六法運通塞志：「廢帝三年，洛陽東寺尼道馨，爲衆說法華、維摩，聽者如市。」卷五三歷代會要志之神尼異行：「廢帝，洛陽東寺尼道馨，說法華、維摩，聽者如市。」
大宋僧史略卷上尼講：「東晉廢帝大太和三年戊辰歲，洛陽東寺尼道馨，俗姓羊，爲沙彌尼時，誦通法華、維摩二部。受大戒後，硏窮理味，一方道學所共師宗。尼之講說，道馨爲始也。」
釋氏要覽卷下說聽之講僧始：「尼講，以東晉道馨講法華、維摩二經爲始也。」
法華經顯應錄卷下高尼之洛陽馨法師：「東晉時，有尼竺道馨，生於泰山羊氏。立性專謹，與物無忤。在沙彌時，爲衆所使，甘苦無倦。年二十，誦法華、維摩二經，硏求理味，老而益勤。比丘尼誦經，自馨始也。住洛陽東寺，秉節戒行，爲人所宗。時有一女，名楊令辯，專行黃老服氣之術，人亦敬事，而嫉馨爲人，密以毒藥納其食。馨中之弟子問病所得，乃曰：『成不道也，皆酬夙緣耳。』遂卒。」大藏高尼傳「羣」字函
事物紀原卷七尼講：「又曰：『東晉廢帝太和三年，洛陽東寺尼道馨通法華、維摩，硏窮理味，一方宗師，此則尼講說之始也。』」
山堂肆考卷一四七在寺講說：「東晉廢帝太和三年，洛陽東寺尼道馨通法華、維摩，研窮理味，爲一方宗師，此尼講說之始也。」
道容，本歷陽人，住烏江寺。戒行精峻，善占吉凶，逆知禍福，世傳爲聖。晉明帝時，甚見敬事，以花布席下驗其凡聖，果不萎焉。及簡文帝，先事清水道師，道師京都所謂王濮陽也。第內爲立道舍，容亟開導，未之從也。後宫人每入道屋，輒見神人爲沙門形，滿於室內。帝疑容所爲也，而莫能決。踐祚之後，烏巢太極殿。帝使曲安遠筮之，云：「西南有女人師，能滅此怪。」帝遣使往烏江迎道容，以事訪之，容曰：「唯有清齋七日，受持八戒，自當消弭。」帝卽從之，整肅一心，七日未滿，群烏競集，運巢而去。帝深信重，卽爲立寺，資給所須，因林爲名，名曰新林，卽以師禮事之，遂奉正法。後晉顯尙佛，道容之力也。逮孝武時，彌相崇敬。太元中，忽而絕跡，不知所在。帝勅葬其衣鉢，故寺邊有塚云。
釋氏六帖卷八高行諸尼部第十一道容吉凶：「住歷陽烏江寺。戒行苦節，占吉凶，逆知禍福，世傳爲聖。晉明帝見重，以花布席下驗其凡聖，果不萎也。至簡文重道，後有烏巢於太極殿，帝使曲安遠筮之，云：『西南有女人師，能滅此怪。』帝遣使往請道容至內，請帝齋潔，受八戒七日。帝從之，七日未滿，羣鳥競集，運巢而去。帝爲立新林寺，遂崇正法。後不知所之。」
佛祖統紀卷三六法運通塞志：「簡文帝，咸安元年，有烏來巢太極殿。帝召曲安遠筮之，曰：『西南有女人師，能除此怪。』時尼道容住歷陽烏江寺，召至都，以華置席下驗凡聖，容所坐華不萎。謂帝曰：『陞陛下當奉行八關齋戒，自然消弭災怪。』帝如言行之，群烏運巢而去。勅建新林寺以居之。」卷五二歷代會要志之祈禱災異：「晉簡文，有烏巢太極殿。召尼道容，授八關齋戒，烏運巢而去。」卷五三歷代會要志之建寺造塔：「簡文帝詔爲尼道容建新林寺。」
法苑珠林卷三一妖怪篇第二十四感應緣之晉南京烏巢殿屋怪：「晉南京寺記云：波提寺，在秣陵縣新林青陵。昔晉咸安二年，簡文皇帝起造，本名新林寺。時歷陽郡烏江寺尼道容，苦行通靈，預知禍福，世傳爲聖𡡉。咸安初，有烏巢殿屋，帝使常筮人占之，曰：『西南有女人師，當能銷伏此怪。』卽遣使至烏江迎聖𡡉，問此吉凶。𡡉曰：『修德可以禳災，齋戒亦能轉障。』帝乃建齋七日，禮懺精勤，法席未終，忽有群烏運巢而去，一時淨盡。帝深加敬信，因爲聖𡡉起此寺焉。」卷四二愛請篇第三十九之二感應緣之晉尼竺道容：「晉尼竺道容，不知何許人。居于烏江寺，戒行精峻，屢有徵感。晉明帝時，甚見敬事，以華藉席驗其所得，果不萎焉。時簡文帝事清水道，所奉之師卽京師所謂王濮陽也。第內具道舍，客亟開化，帝未之從。其後帝每入道屋，輒見神人爲沙門形，盈滿室內，帝疑容所爲，因事爲師，遂奉正法。晉氏顯尙佛道，此尼力也。當時崇異，號爲聖人，新林寺卽帝爲容所造也。孝武初，忽而絕迹，不知所在。乃葬其衣鉢，故寺邊有塚云。」出冥祥記
廣博物志卷四五鳥獸、天中記卷五九烏：「簡文帝咸安初，有烏巢殿屋。帝使人占之，曰：『西南有女人師，當能伏此怪。』時歷陽郡烏江寺有尼苦行通靈，時號聖𡡉，帝即遣召問之。對曰：『脩德可以禳災，齋戒亦能轉禍障。』帝乃建齋七日，忽烏運巢而去。帝因爲聖𡡉起新林亭。晉南京寺記」
佩文韻府卷二之六：「幽明錄：『歴陽郡烏江寺尼道容，苦行通靈，預知禍福，世傳爲聖𡡉。咸安初，有烏巢殿屋。帝迎聖𡡉問吉凶。𡡉令建齋禮懴法，席未終，羣烏運巢而去。』」
令宗，本姓滿，高平金鄕人也。幼有清信，鄕黨稱之。家遇喪亂，爲虜所驅，歸誠懇至，稱佛法僧，誦普門品，拔除其眉，託云惡疾，求訴得放，隨路南歸。行出冀州，復爲賊所逐，登上林樹，專誠至念。捕者前望，終不仰視，尋索不得，俄爾而散。宗下復去，不敢乞食，初不覺饑，晚達孟津，無船可濟，慞惶憂懼，更稱三寶。忽見一白鹿，不知所從來，下涉河流，沙塵隨起，無有波瀾。宗隨鹿而濟，曾不沾濡，平行如陸。因得達家，仍卽入道。誠心冥詣，學行精懇，開覽經法，深義入神。晉孝武聞之，遣書通問。
後百姓遇疾，貧困者衆，宗傾資賑給，告乞人間。不避阻遠，隨宜贍恤，蒙賴甚多，忍饑懃苦，形容枯悴。年七十五，忽早召弟子，說其夜夢：「見一大山，云是須彌，高峯秀絕，上與天連，寶飾莊嚴，暉耀爛日，法鼓鏗鏘，香煙芳靡，語吾令前，愕然驚覺。卽體中忽忽有異於常，雖無痛惱，狀如昏醉。」同學道津曰：「正當是極樂耳。」交言未竟，奄忽遷神。
釋氏六帖卷八高行諸尼部第十一令宗濟貧：「姓滿，高平金鄉人。幼有清信，鄉黨稱善。家遇兵亂，爲虜所駈，誦觀音經，歸依三寶，詐拔其眉，託之惡疾，求放。得放，隨路南歸，遇賊上樹而免。至河，得鹿引過。後乃出家，戒行精勵，濟諸貧乏。後夢須彌山崩而卒。」
觀音慈林集卷中尼令宗：「令宗，本姓滿，高平金鄉人。幼有清信，鄉黨稱之。家遇喪亂，爲虜所驅，歸誠慊至，稱佛法僧，誦普門品，求訴得放，隨路南歸。行出冀州，復爲賊所逐，登上枯樹，專誠至念觀音。捕者前望，終不仰視，尋索不得，俄爾而散。宗下復去，晚達孟津，無船可濟，慞遑憂懼，更誠稱念。忽見一白鹿，不知所從來，下涉河流，宗隨鹿而濟，曾不沾濡，平行如陸。因得達家，仍卽入道。學行精懇，覽經深義入神。晉孝武聞之，遣書通問。年七十五卒。」
妙音，未詳何許人也。幼而志道，居處京華，博學內外，善爲文章。晉孝武皇帝、太傅會稽王道子、孟顗等，並相敬信。每與帝及太傅中朝學士談論屬文，雅有才致，藉甚有聲。太傅以太元十年爲立簡靜寺，以音爲寺主，徒衆百餘人。內外才義者，因之以自達，供䞋無窮，富傾都邑。貴賤宗事，門有車馬，日百餘兩。
荆州刺史王忱死，烈宗意欲以王恭代之。時桓玄在江陵，爲忱所折挫，聞恭應往，素又憚恭。殷仲堪時爲黃門侍郞生，玄知殷仲堪弱才，亦易制御，意欲得之，乃遣使憑妙音尼爲堪圖州。旣而烈宗問妙音：「荆州缺，外問云誰應作者？」答曰：「貧道道士，豈容及俗中論議。如聞外內談者，並云無過殷仲堪。以其意慮深遠，荆楚所須。」帝然之，遂以代忱。權傾一朝，威行內外云。
釋氏六帖卷八高行諸尼部第十一妙音文章：「未詳何人。幼而志道，居處京華，博學內外，善爲文章，雅有才致，甚有嘉聲。太傅會稽王導道子、晉孝武帝以宗談論屬文，見重。帝爲立簡靜寺，以音爲寺主，徒衆百餘。供嚫無窮，富皆施傾都。貴賤宗事，院門前車日百餘乘。荆州刺史王忱死，烈宗帝意欲以王恭代之。時桓玄在江陵，爲沉忱所折挫，聞恭應任，素又憚恭。殷仲堪時爲黃門侍郎，知仲堪才弱，亦易制御，意欲得之，乃遣使憑妙音尼圖之。烈宗果問妙音：『荆州缺，外聞云誰應作？』曰：『貧道豈容俗中談論。然外內談者，並云無過堪也。以其意慮深遠，荆楚所須。』帝然之，遂以代忱。權傾一朝，威行內外。」
晉書卷六四會稽文孝王道子傳、卷七五國寶傳：「國寶使陳郡袁悅之因尼支妙音致書與太子母陳淑媛，說國寶忠謹，宜見親信。」
資治通鑑卷一七晉紀二十九烈宗孝武皇帝中之下：「陳郡袁悅之有寵於道子，國寶使悅之因尼妙音致書於太子母陳淑媛云：『國寶忠謹，宜見親信。』帝知之，發怒，以他事斬悅之。」
通志卷八、卷一二七、通鑑紀事本末卷一七上、冊府元龜卷四七九、大事記續編卷三二：「因尼支妙音致書太子母陳淑媛，說言國寶忠謹，宜見親信。」
佩文韻府卷二七之四：「又晉書簡文三子傳：『王國寳因尼妙音致書與太子母陳淑媛，說國寳忠誼，宜見親信。」卷四之二：「晉書王國寳傳：『國寳少無士操，不脩廉隅，使袁悅之因尼支妙音致書與陳淑媛，說國寳忠謹，宜見親信。帝知之，託以他罪殺悅之。國寳大懼。」
道儀，本姓賈，雁門婁煩人。慧遠之姑。出𡣪同郡解直，直爲尋陽令，亡，儀年二十二，棄捨俗累，披著法衣，聰明敏哲，博聞强記。誦法華經，講維摩、小品，精義妙理，因心獨悟，戒行高峻，神氣清邈。聞中畿經律漸備，講集相續。晉太元末，乃至京師，住何后寺。端心律藏，妙究精微，身執卑恭，在幽不惰，衣裳麤弊，自執杖鉢，清散無矯，道俗高之。年七十八，遇疾已篤，執心彌勵，誦念無殆。弟子請曰：「願加消息，冀蒙勝損。」答曰：「非所宜言。」言絕而卒。
先生生於萬曆辛丑秋七月四日酉時，爲神宗二十九年，浙之海寧人。先生手葺家譜：溯周時有諱延者，以子爵始封于柦。春秋傳：“晉會吴于柦。”柦係古字，卽查爲姓。其分支爲胥臣，從重耳出亡，贊城濮之戰，顯于晉。至南唐，文徽公破閩杭吴越，居徽之休寧，墳墓在焉。元末，伯圭公遷檇李，復遷海寧之龍山，俗稱園花鎮。劉青田望氣海上，游龍山，與伯圭爲密友。先生蓋伯圭公十五世孫也。離龍山二里，爲審山。先生世居山之西，呼其山爲東山，後遂稱東山先生云。
曾祖諱懋功，字維敘，號果山。邑庠生，早卒。配徐，魯人，破鏡矢志。
談遷海昌外志：“徐氏，諸生查懋功妻。年十九夫亡，破鏡見志。慈溪觀察劉憲龍作破鏡行，茅鹿門坤有半鏡贊。”
祖諱肇翼，字祖信，號繼泉。配范孺人，始遷東山。先大父述略：“節大父兩歲孤，少警慧，嗣汪五峰以倭來郡縣，奉節母牽舟避城南，舟爲諸卒攖去。時大父僅八九齡，自縋城下，步履如飛，覓得之，以纜繫腹，引而歸。雖旌旗盛設，金鼓震動，軍容特嚴，無少怖懼。長老咸歎服。貧無師，年十四爲塾師讀訛，旁觀笑之。遂發憤讀書，徧諮詢，性敏記，尤嗜性理書，晚通景繩學。好周給人，生平活生者五六人，葬死者數十人。年八十有六終。
先子節記：“信理真，故能堅忍。惟堅忍，故不爲飢寒所移。用情篤，故能寬恕。惟寬恕，故不爲聰明所激。”先生病，家之人夢坐奠于古墓之旁。先生戒勿事醫，曰：“醫，醫生否？徒多事。”已而藥勿效。先是，先生重兩聽。時語後事，勿令先生知，先生輒聞之，如有神告。作偈語，有“孝弟爲根本，忠厚以周旋”，又有“六十餘年間，今日見我真”之句。預定逝期，促沐浴，神氣閒適，指“此心快活”者三。卒年六十有二。
先生兒童時常游市，見市肆兒閲水滸傳，借觀之，中生縱横，自以爲有悟。一日然桑條未枯，火不力。母夫人語曰：“汝知之乎，條去皮而火壯。”先生悟，于是每事求理，十餘齡卽留心格致之學。
受業于鄰近，通專經，讀兼經。竟，繼讀國策，忽失聲曰：“一部水滸，卻從此書出！”同學咸怪之。偶于敗楮中得先輩桂北海制義一首，摹逾刻，率爾爲文，懸衣帶，累數十。家人浣衣出視之，爾翰公取閲，謂有思路，有别情，始命先生與文。期每日晨炊，一飽赴館，袖粉餌以代晚食。隨路口誦，聲徹林樾。翱翔而行，亦隨路遺失粉餌，不知也。日過中，從袖覓粉餌不得，往往受飢。
始出應縣試。名繼佑，以試册誤書佐，遂仍之。初字三秀，更字支三，號伊璜，發標題書畫稱釣史，或稱釣玉，當世珍之。
豫章吴公茲勉督學浙中，得先生卷，異之，拔置第二名，食餼。秋闈不利。嗣後考結諸生，單薄之子一無所取，故臨試時，才而貧者願盡附先生結册中。
赴秋闈。房師馬公騰仲請以先生卷領浙首，主司欲屈置第二。馬爭之不得，曰：“寧落去，爲後科第一人。”遂入窮山。以魏璫驕横，行且亂，世必多故，與門人技擊，因有“弧矢方將易蠹魚”之句。魏敗乃已。時效翁挈其弟川翁約先生同守歲僧舍，共一竹榻。後賦詩云“猶記肄業菩提庵，除夕不歸西風單。竹林趺坐況不足，三人側卧猶云寬。五鼓起奏二藝畢，歸壽家長日未光”也。
是時三吴壇坫繁興，先生每少可而多怪。既與“十二翁”爲月課，自爲風氣，而好尚頗雜，凡殊能絶技之士，無不游于先生之門。武林有鄭方叔者，精琴學，與先生交最善。常問鄭曰：“琴未彈，故無聲也。既彈，聲從何起？”鄭曰：“聲起七徽之間，漸分而兩殺。每絃精刻十二律，從尾至徽，徐而促，蓋數週律而絃盡。歷七絃而黄鐘、大吕諸律，每二十餘見也。變化足，故通神。”先生曰：“然諸書皆言理，惟易變化，故通神。琴絃神理，其盡易乎！”又有杜生，六合人也，俗號水棊杜，亦以水棊自名。與人對局，不願求勝，而立論多奇詭。先生時與之弈，以善敗爲喜，久之人不識也，先生分館穀以養之。一日，兩國手打譜，定一和局，所爭只一子，在白則白勝，在黑則黑勝，兩人各不能下。杜生從旁語曰：“須如此，則兩平矣。”兩人愕然歎服。若王樂水之評話，江濟寰之星學，趙君融之篆籀，盛符先之術數，沈似蘿之度曲，約二十餘人。其後刻釣玉軒稿，列同友姓氏共二十子，首列鄭、杜，而所謂“十二翁”竟置不書，世愈奇之。
濤案：王樂水，乙酉武林潰，扶其瞽妻登江橋，相持慟哭，入水死。沈陵，乙酉六月受計監荆本澈軍，遇大軍于郭店，戰不勝，衆潰，獨殿後，中流矢，没于陣。又有田家兒馬聖，桐鄉人。棄農爲瞽星家代杖牽走，受星學。先生教之字，輒了了。聞沈陵奮義，往助之，同敗，卒。先生賞識人才迥出尋常，類如此。
從游益進。族弟虹成就學他處，慕先生教，私以文求正。阿翁知而痛懲之，虹成私請如故。不踰年，虹成得首拔游庠。阿翁曰：“吾恐伊璜詭怪，誤我子，今且有成驗，姑聽之。”既而二南、王望諸兄弟皆在先生之門。
偶記：“猶記己巳、庚午之閒，鄒静長先生督學吾浙，課士最嚴。時故事：童子府名落，例得借所知餘名以應。及列紅案，後徐請更名。鄒道設威儀甚，竟作對簿狀，隨之以法，具如犯闈不啻。諸露借名之實者，咸不免。
先生與十二翁就試武林，遇乞兒陸晉、于畏五等。晉，新安人。抗聲長歌，目空左右，羣乞咸唯唯聽命。先生異之，問曰：“若乞，亦識字乎？”晉笑曰：“不識字，還成得個乞子？”先生驚，下階與揖，曰：“子其得道者歟？曷舍乞俯共朝夕？”晉曰：“夫誰不衣食人也！吾取之，不如其與之；吾勞取之，不如其逸與之；吾奢取之，不如其約與之。且取之而使人忌，取之而使人怨，至取之而使人奪，取之而使人不容，抵於法，何如與之而人樂，與之而人不見損，與之而人咸自以爲積福也！”先生固請，晉曰：“公等解我意，暫爲知己輟業。”遂邀歸寓，爲之櫛沐，爲之衣冠，同社諸子皆親如昆弟。
案：此事蒲留仙、鈕玉樵皆指爲吴順恪事。蒲謂清明遇之野寺中。鈕謂雪中留飯，明年孝廉寄寓杭之長明寺，擕侣薄游湖上，忽遇前丐於放鶴亭側。王阮亭、蔣心餘承襲其訛。吴啓豐乃順恪子，肯將父落魄時事嫁名他人，形諸楮墨，欲蓋彌彰，有是理乎？
先生自云：“葛如方布衣野走，世傳余有一飯之德，懷之而思報。其實無是也。”是則公在時已傳其事，故公爲之辨。或謂：“時將軍已貴，公爲之諱，是固未可知。”有謂：“順恪既貴，頗諳文墨。先生遂諱言此事，令著録稱門人，此則先生通變矣。”諸家臆斷紛紛，皆因陸晉事而附會之，不及見外紀及年譜故耳。後許夢椽事記謂：“野寺卽吾鄉之崇教寺，勝國時，屋宇尚未稠密，故謂野寺。向有覆鐘地上，扣之無聲，人稱啞鐘，又稱大力鐘。”更屬癡人説夢，豈但蛇足而已。
杭友邀先生讀書三茅觀，乃留陸晉於董穉升家，旋赴三茅觀。山静無人，常中夜起，垂殿上懸鐙，泛濫典籍。始曉，則與狎客絲竹騎射以爲樂。寒食抵家。陸晉過釣玉軒坐，客問陸生何字。先生漫曰：“字與之。”晉曰：“取義云何？”先生笑曰：“子不言‘與之’之樂乎？”於是陸與之之字始著。留信宿，借先生詩稿。仍歸於董。未幾，陸有去意，久不言。至中元之夜，先生復自杭歸，翼日造董穉升家訪與之。董歎曰：“渠昨日不告我逸去，留詩爲别，覆之甌下。”詩曰：“桎梏一年餘，以慰諸公意。我欲脱空游，悶煞此天地！”先生得詩悵然，因爲之傳。
是春歲試，有鮑子班者與許效翁交，言其慷慨離俗，以冒籍領首。值覆試，或發之。功令最嚴，閉會城，夜索。先生與效翁奇計匿之，傾枯囊爲路費；又出奇計，晨縱武林門。而復一日疾輿二百里，聞其父兄，令爲備。則子班徒步先以父兄去，留五言詩一章於門首，云：“我本大漳人，饑驅無失路。”邑令遣吏捕其家，不得，舁録門詩以報，乃免。後子班寄籍山陰，以俠聞。
江右黎公博庵督學浙中，録先生卷第一，歎曰：“漆園其復生乎！”是秋登賢書，出李公少文門，□列卷首。
海内盛傳釣玉軒稿，其自序首句“余生節孝之後”，蓋未嘗無所本云。節孝，謂大王父幼孤，未亡人徐母苦節，破鏡自誓，前輩茅鹿門曾賦半鏡歌，而大王父尋以孝聞。
先生既雋，仍故居無餘椽。新僦茅廬數楹，詠歌其中。時爾翰公年踰五袠，生平和易。先生與兄毅齋、弟少王、師虞同居一室，互相友愛。爾翰公色和，先生益從容，而加之以敏。至歲暮，始計偕北上。
篝鐙雜綴：“案，是科吾里獲雋三人：一，祝開美先生，甲申杭州失守，投繯死；一，賈心直先生，歸德衛籍，河南解元，闖賊圍歸德，不屈，罵賊死，贈宛平知縣；一爲東山先生，奇行偉績，照耀里閭。可與弘治壬子科浙江鄉試故胡尚書世寧、孫忠烈燧、王文成守仁同榜先後映輝。當時謂“三人做得好事，兩閒正氣萃於一隅，”豈偶然哉！
會試下第歸。始應坊賈請，選房牘，名之曰“戒”。自先輩掄文，立教甚嚴。及金沙操選，多曲徇，凡與復社者，以多選爲榮，加以請託。先生痛戒之，因名爲戒。其書盛行滿天下，風氣爲之一變。
先生讀書西湖之南屏，著七字書，原名兵榷，爲兵家言，上、下二卷。七字者何？分爲“聲”字，“形”字，“氣”字，“時”字，“情”字，“力”字，“實”字。列數十條，往往以名將故事爲驗。序曰：“此書可以無人，特恐不能無天耳。”謂逾數多變，以七者不能盡驗，故云。
外紀：“讀書西湖之南屏，從游者頗衆。時先生初談兵，夜與諸子約試水戰，羣銜枚竊拏湖漁舟百，集龍王堂，合散東西如約。最後發號，衆雷和。時有客輕舟眠月，驚，急出其囊，伏舵板上壽。先生揮之曰：“吾師行法，不得犯一黍！”明日大喧：“南屏有暴客！”
時黎公博庵爲温烏程所搆被累。先生寄書云：“古道德之儒，其發諸文章以自表見者，其人必非隨聲逐跡、安居美食已也，類有歉然不得然之事。天下以此難師，師豈得辭屈曲困瘁，且爲豎子談笑佐酒！而千載不可磨滅，常在於是。是故君子每引以自安耳。兩浙人士羣欲走闕白無他，而或傳賜環，卽日尚在懸懸。師卽不以此爲榮遇，而吾道舒塞，卜以是矣。”未幾，博庵罪釋歸里，先生親抵南昌，論及天道，因賦詩言别，其一云：“天高不可聞，中尚有心存。晦塞當吾道，艱難幾及門。避時機在默，短髮夢誰論？欲起東湖伴，清宵孺子魂。”
仲方沈起始游先生之門。起初登敬修堂，先生與起敍賓主禮。越夕，先生爲起發明“質直而好義，察言而觀色，慮以下人”之意，起始下拜稱弟子。因命起與選政。删定子丑程墨戒成，丁丑房書戒成。
外紀：“丁丑，楊機部先生門多材，移書先生，願各得一語。則先生選既，而機部之門已居最盛。機部益喜：“吾聞釣玉子腕不可奪，吾悔多馳前書。”
先生下帷南屏，與同學開講席，或技擊較射，繼以絲竹。有處子字雪兒，年十四，家西泠，善歌舞，稱絶，願爲先生校書。因留絳帳中。於是有東山女樂。季秋，詩經同門稿選成。
先生妙解音律，家畜女伶，姬柔些尤擅場。廣陵汪蛟門製春風裊娜一闋以贈，同里宗定九和之。毛西河詩有“獨有柔些頻顧影，倩人不欲近闌干”。孝廉夫人亦妙解音律，親爲家奴拍板，正其曲誤。以此查氏女樂遂爲浙中名部。家僮侍婢解音律者十餘人，悉以“些”呼之。案，先生歌姬有“十些”之目。其見諸外紀者，蝶粉有妹曰留些，姿慧稍減其姊，然猶壓羣。李太虚先生贈葉些，年十五已登場，杜于皇作葉些歌以贈。又澄些，能歌牡丹亭，流麗幽遥。珊些能作高調。梅些亦婉入情。又得紅些，粤人也。粤人不可訓，紅些傅粉詼笑特佳。莊史之禍，柔些隨北，幾欲身殉。其餘不及考。又有家僮雲些、月些。
海昌諸君子稍稍有異同。在邑則范文白、朱近修選觀社，龍山則徐邈思、沈聞大亦有曉社之選。先生自吴門歸，欲平意見，乃合諸公之文而歸於一，名旦社，而兩社之刻遂止。十一月，己卯墨戒成。
春闈，先生卷落詩二房，房考則徐勿齋先生也。勿齋得是卷，甚異之，首薦。見厄于總裁，勿翁大爲惋惜。先生初不知之。山左孫枚先得雋，勿齋語同門諸子曰：“本房多佳卷，惜查伊璜見遺耳。諸君既遇，視查如同門，固我願也。”後枚先貴顯，以公事至西湖，投刺敬修堂，稱“同年弟”，先生怪問之。答曰：“此勿齋先師之意。嗣是先生知己之感，不以遇不遇爲重輕也。”
庚辰房選又戒成，序之發端曰：“物有大反，知之乎？”立言與氣運相關，未幾而驗。起亦有序，列凡例之前。其結語云：“抑運使然，此先生所以戒天下者，因以自戒也。”先生覽之憮然。
既而同游練川，遇雲間吴□□、陽羡周穎侯，同寓徐園。時坐有校書，小字阿采，機警絶世，頗放佚，屢困吴雲間。吴窘甚。余不平，欲辱之。先生心知之，向余宛轉密代爲之謝過，采微會意。後又復故困吴，曰：“犯酒政者，跪聽考。”吴先犯，行聽考禮。采問吴曰：“欲起乎？”吴曰：“願起。”采復曰：“起向何方？”蓋借余之名與字相調也。余愛其機警，忘其放佚，曰：“如此，吾當爲保。”吴乃起。余密語先生曰：“采有目空一世之意，某今愛之，當善爲彼終身之。”先生始微告采，采驚喜，向余下拜，自是每事相左右。余力勸先生納之，采竟從先生歸龍山。
外紀：“庚辰罷禮部，時感齊魯道上，作流民歌。又感興人事，指黜時政，有云：‘丞相出師諸葛否，將軍陷陣李陵無。’有所爲而發也。”偶記：“庚辰，講席吴門，王九純偕其弟就正。九純先人王克重諱聖佐，崇禎四年征叛苗殉國。余曰：‘忠臣後裔，詩禮不煩駮正。’”
聞黎師博庵游廣陵，先生渡江往候。踰月，起會先生于廣陵，與博庵同聚平山堂，既隨先生游海陵。海陵守陳公澹仙方試士，聘起入署中。先生已還廣陵，時四方名流敍廣陵六十餘客，先生與博庵爲中秋大會，刻秋讌詩集，起不及赴。至重九，博庵復有萸社之舉，起與焉。及先生歸龍山，而阿采已化爲異相矣。遭旱、蝗，龍山南畝皆爲赤地。四方至止，賓館常滿，先生未嘗謝客。
先生每歲有四方之役，或以爲疑。起見先生出游，必當事者敦請而後就。是年，漕臺吴震崆延入公署。值江北奇旱，海陵守陳澹仙延先生于客館，以麥折事就商。先生密語于吴漕臺，復致書于司理湯惕庵。澹仙隨親懇之漕撫史公，得允。于是江北四郡皆從麥折，先生與有力焉。
同宗詩選傳：“辛巳壬午間，公上隅計十二條于浙撫黄鳴駿：一，人口募；二，稽額；三，鄉保；四，固圉；五，號令，附賞罰；六，偵探；七，則古；八，拔殊；九，俯謀；十，器仗；十一，形勢；十二，勤敏。皆爲保固浙東西計，切中當時情事。如論形勢，謂宜宿兵長玉，應接豫章，勿應以彼此屬分爾我；再駐兵五百于獨松關以據險，絶蕪湖陸走入浙之徑；至南都，長江爲限，一遞水道，不必慮亦不及慮；浙，東阻海，南接閩，而海寇、山寇爲患，不足慮。劈畫指顧，皆非經生家言也。
先生丁外艱，哀毁骨立，悉屏諸女伎，獨處樸園。樸倚園樓，可三四百年物。設法置柝樸上，擊之門自開，似蒼頭應門，作樸應門傳。樸旁有大榆，榆樸交加處，結亭于上，下板上幔，常獨坐幔中。有句云：“誰能顔吾廬。”繼作原書上、下二卷，序曰：“釣史有感于時，而務爲有用之學也，凡天道、人事、物故，無不甚備。主于化小人爲君子，不主于闢小人爲君子。因賦雜感，有“欲近人情姑命酒，不通時務尚論文”之句。
初，漳浦黄公石齋得譴，其後賜環，先生各有詩二章紀之。有云：“以名存四海，其道本先民。”又云：“儗作先生傳，何當聖主憐”之句。至是入閩，石齋方講學江東，墮崖折肱，肱絡如虬，得先生詩，强作書投答。有曰：“讀尊詩，令吾脇風舉擲萬仞無害。”至于“擬作先生傳”之句，石齋曰：“不知此生可復煩君五指，則幸矣。”隨和韻見答。後石齋殉難，先生果爲之作傳。旋游興化，賓客日以百計，酬應繁，或不卽答報。有投匿名柬云：“先生海内人望，不宜先搢紳而落寒士。”翼日，有客匍匐伏門外，先生急持之，曰：“昨匿柬，康邵所上書也。夜讀先生詩，有‘陌路憐才如護子’之句，邵久在先生襁褓中。愚不足録，雖然，幸賜教，請爲弟子。”先生曰：“余無心賦詩，誠能動物有如是哉！”自是益以“誠存”之旨示諸學者。未幾，漳浦令沈翁聞大迎先生度歲入署中。
偶記：“癸未，余視沈聞大漳浦。陳夏木來見，而以余閩游諸倡和韻言盡付梓，題曰閩游有韻之言。余作詩以謝。”
癸未，草傳奇梅花讖，入鄭所南心史一節及稗氏中山狂人自剄事，又以翠爲美人陪和靖林先生。方七月，草成，忽庭梅花開西南枝。或曰：“筆墨感無知矣。”先生曰：“非時不祥。”既攜書入閩，見興化鄭郊爲所南後裔，尚未知井史事，遂存副本。
漳浦多寇警，先生以戎服同令侯巡城者彌月，發矢中盗首。經春寇退，始解嚴。將北歸，石齋貽書云：“賊滿山，行道絶，姑待之。”石翁廬城外二里許，先見賊數過其門，不敢入。先生因答書云：“先生惠余詩在，賊當聞而去。賊畏見先生，必不幸見某。”既行，沈聞大發機兵二十名，及門胡紫柏以家丁十人來助，乃謝衆曰：“若遇賊過五百衆，則吾壁立無聲，待其先鋒至五步外，視的共擊之。卽進，前不踰十步。若百人以外，可以戰，然必乘高。或吾處卑，寧如前法。葢賊之先驅者乃賊也，餘皆農夫，不知共力。”□□再三促行，離縣一舍，名方車嶺，嶺以路狹得名，命整而行。遠見賊，吾乘高伺之。賊不知兵，仰高來從，過五步，先生猝取勢奮一槊，傷其股。機兵連發弩，賊反走。吾大聲讋之，羣賊不敢前。其後漸退，遂率衆乘其怯，連傷數賊，賊盡走。一先鋒賊恃勇迴鬭，我衆環而擒之。令衆高呼數聲，聲震二十里。又輿從二十人，合五十聲爲一聲，故聞聲遠以寒賊之膽，虞其尾而求復也。抵漳州，其先鋒姓黄戮于市，以首級歸漳浦示衆。此先生小試兵法之一端。其後有事小亹及尖山，武功于此可見。
抵家，值三月十九日之變，龍山有市鬨狡健起浙東，宋某與狡首李某、吴某爲亂，欲辱先生弟，誤擊先生幾斃。邑侯林公子野親臨龍山，寘李于法。吴懼，蒲伏乞命。先生曰：“汝走氣急，試其不静，非欲殺我。”諸狡始遁散。
外志：“東鄉盗起。初，孝廉查繼佐等渡江任兵部主事，令弟繼□等牒鬻武爵，人人繫銜，自三月初行劫，云助餉江南。”馮騏澄齋偶録：“崇禎之季，有蘇某爲參將，俗號東坡，林某爲總兵，諢號朝奉，時奉南京密牒，假名徵餉，横行剽掠。凡里中富室，遣游騎偵視，劫其要人，繫之寺前樹下，胸垂一牌，書贖銀若干。旬日之間，得金數萬。”
按：甲申魯藩未立，先生尚未渡江授職，豈有令弟鬻爵事？外志失於考覈。當時家剽户掠，温室盡罄，先生弟受其摧辱，在所不免。林侯臨鎮，實爲李三刀一人，吴某、宋某，或因蘇、林二賊傳聞互詞耳。”
五月，南都大去其國。六月，杭城北款。先生偕夫人蔣氏避亂廟灣。八月，生子勗，方十日，棄不返顧。薶所著書于坎，竟渡江去。時越中鄭義興已奉魯起事江上，先生領職方，節制小亹。宋狡亦歸越，來謝罪請死，卽令之去，曰：“茲豈不忘宋時！”既率衆抵大尖山，告捷，義聲大振，諸鎮倚以爲重。時沈起已薙髮于東禪寺。浙東任事者猶持東林門户。先生作書以告，諸君子都不省，因自號不省，或稱省翁。復擬姚善致鄭公智書，其注云：“建文四年，蘇州守姚善知義兵不可戰，謂當以智用之。前敗事諸公率不聽，以是潛海上自理。鄭公智時爲御史，視師南浙，欲倚善爲重，遣使招之，善致書云云。書存後甲集中。
偶記：“余乙酉在越，于戎馬之日，周九逸周旋久。時余不自意其生，以故余少壯閲歷啓處，性情議論，以至述古懷舊，怡興放足，嬉笑怒駡，無不留心，記憶最悉。”
在越，得會稽高朗。初及門，以文爲贄，題爲事君能致其身，取武侯“鞠躬盡瘁，死而後已”兩語爲題破。同學竊笑之。先生曰：“毋然，此言其志也。”春，小亹告捷。六月上旬，江上内變，魯航海，高朗具公服詣浦江自沉以見志。先生慟哭之，拜于江口。潛走小江，有吴允仲者，素未謀面，募竹筏來迎入湯湖，爲治半畝之宫，數日一遺粟。乃手成竹亭，茅覆之，取泉中圓石，甓地如鱗，日哦其中。此地一望修篁，泉流曲折至湖，而煖飲之可治寒疾。除夕，年家子董克千遠遺豕肉，有謝詩云：“珍重私遺除夜肉，至今餘煖在滄浪。”
初夏，先生將歸東山，以詩别吴允仲及履伯：“草長花飛盡可傷，百年心事重他鄉。主人此夜難爲客，一樣江流分外長。”既歸，盡失故業，僅存數十畝，分割以遺同氣，曰：“弟不能復爲同文矣。”手自塗其垣壁，日親圃事以給朝夕，不以爲苦。借書讀空楹無壁處，風翻書葉如輪。聞鄭義興畢命於海，飲泣爲之作傳。是年，次子昌生。
先生以他事爲姦凶所誣，臬司檄郡守張公石觀聽是獄。未及旬日，詞林楊公猶龍忽馳手書自燕京達郡守，曰：“吾聞浙有伊璜子，好古内修，賦性闊達。近法網密，或累于他故，公必善視之。”蓋猶龍亦聞聲相思，未謀面，特懸爲不然之慮也。郡侯得書，力爲振拔，事得白。隨割俸治廬雲居，具薪水，一瓶一槖，皆其所給。自石觀而外，邑令張公玉甲、張公樵明、及參藩南公生魯、榷關陸公石齋、督學李公庚生，或湔其誣，或厚其餼。嗣有周公元亮道經吾浙，知先生受誣，徧白其事，至與當事指水爲盟。顧未嘗向先生一通名，其投契與猶龍略同。先生各有詩以志感。
著知是編十二卷，以存諸死。自流氛始而魏案不與，甲申以後頗多其人。書法據事直陳，凡薄游必載筆以從。或宴會紛錯，先生不能飲，衆方滿浮白，則獨引敗楮繕几案，踰日濡大墨錯綜之。
郡侯石觀延先生入署，閲闔觀風及科録試牘。拔置第一者，本年列賢書七人，副榜又二人。初，主者頗疑閲文曲徇同學，至是益信。玉甲張公亦延先生縣署，閲季試卷，拔奇士前列。先生長子勖方七齡，負夙慧，玉甲奇之，許字以女。兩張公真先生知己也。是春，第三子昇生。
是春，有故入燕，往返賦七言律八十首，名遠道篇。自燕歸，開講雲居。陸榷關爲具講案五百張，郡侯具堂中供億，兩邑侯協贊之，三百里内多咸集。郡侯復建覺覺堂於西湖廣化寺之東。堂成，延請講席於其中，手訂通鑑嚴行世。馬史論兩卷。
先生諱慎行，字悔餘，浙江海寧人。初名嗣璉，字夏重，後更今名，號他山，又號查田。晚築初白菴以居，學者稱初白先生。
六世祖秉彝，字性甫，號近川，明嘉靖戊戌進士。官户科給事中，以疏劾權相杖謫。後起官刑部主事，歷順天府尹。有覺菴稿。
高祖志文，字鳴周，號岐峰，明隆慶丁卯應天舉人。官廬州府同知，管無爲州事，加四品俸，誥授奉政大夫。
祖大緯，字公度，號蘧菴，明崇禎癸酉順天副榜。官兵部武庫司主事。以孫官貴，贈通議大夫。查氏族譜約編：“蘧菴公負才名，有膽略，遇大事可咄嗟立辦。”
父崧繼，字柱浮。更名遺，字逸遠，號學圃，明邑諸生。以子官貴，贈通議大夫、内閣學士兼
禮部侍郎。母鍾氏，名藴，字眉令，仁和人，明河南巡撫鍾忠惠公化民女孫，司理公名臣女。累贈孺人，晉贈淑人。
黄宗羲誌墓：“逸遠爲諸生，卽忼慨有志。喜讀史，得其大意，以經濟自期許。雖鬱鬱無所施爲，而溝渠、保甲、社倉諸法，講求通變，未嘗不行之一方也。逸遠短小精悍，久處囊中，人亦謂其英鋭之氣當伸之於歲月，不得於彼者，必得於此。乃一旦禾郡歸，卒於舟中，屈伸之數有不可解者。年五十三。子四人，皆有俊才，逸遠不令爲科舉干禄之學，而讀書爲詩古文，士林望風推服。天之伸逸遠者，其在茲乎。”
族譜約編：“逸遠有文名，工書翰，不求聞達。祖業銷落，胸次浩然，葢知其後之必昌也。”選佛詩傳：“太淑人熟精文選，工詩古文詞。著長繡樓集百卷，疾亟時，自以風雅流傳，非女子所宜，悉焚棄之。伯祖初白老人默識追録詩詞六十餘首，題曰梅花園存稿。
國朝世祖章皇帝順治七年庚寅一六五五月七日酉時，先生生於海寧花谿龍尾山故里。
春二月二十九日午時，仲弟嗣瑮生。字德尹，一字朗山，號查浦，又號晚晴軒主人。少先生二歲，與先生情好尤篤，終身無閒言，無忤色。
冬，季弟謹生。字濬安，號信菴，出爲叔父眉石公後。眉石公名󰲆繼，逸遠公同母弟也。有文名，而早世。生子叔寶公嗣珪亦能文，而夭。逸遠公痛兩世嫠居，㷀㷀無依，而本宗無應繼子，乃以濬安爲兄叔寶後，奉眉石公爲祖，權也。逮先生既生次子，逸遠公命名克承，曰：“此兒稍長，出爲汝兄嗣珪後，以承宗祀，世系不可紊也。”後二十年，先生集宗䣊曰：“叔母葛太君撫吾弟自幼迄成人，恩勤備至，義難復歸大宗。然倫序不可不正，據禮緣情，應以弟繼叔氏爲小宗，而以弟所生子代承兄祀，吾不忍仰遵成命，分所有以利吾子也。”宗議遂定。是時叔母葛太君尚在堂，告廟之日，破涕一笑曰：“五十年飲泣嫠婦，今喜有子有孫矣。”葢先生公正居心，不苟徇利以傷義，類如此。
春正月，陸安人來歸。安人爲辛齋徵君第三女，少先生一歲。先是，逸遠公與徵君同里同志，故徵君遂以安人字先生。締姻時猶在襁褓中，至是始來歸。合卺之夕，徵君手書致逸遠公曰：“練裳竹笥，牽犬繫羊，弟并無之，所恃知我耳。”兩翁情好脱略殆如此。
讀書武林吴山，從慈谿葉伯寅先生學。逸遠公初不令習舉業，至是始爲櫽括之文。
夏，至荆州入以齋楊公幕。楊公名雍建，先生同邑人，以副憲出撫貴州，招先生入幕。時吴三桂餘孽未殄，警急烽煙，聞者心悸。先生浩然長往，絶無難色，同人莫不壯其行焉。
夏，自辰州至黔陽。先生性耿介，非義之財不妄取。卽過分之施，亦卻而不受。時調遣徵發，羽檄旁午，如便宜除授、搜捕僞職二事，賄賂大行，先生皆峻拒之。楊公諗知之，益加敬禮，事無大小，皆諮議而行。然納降僞官，情有可原者，必力爲之請，所全甚衆。
黄公名宗羲，餘姚人，山陰劉念臺先生弟子，著述等身，力辭徵聘，海内推爲東南遺逸之冠。嘗至海寧，邑侯許公三禮戒邑中人士胥會於北寺，聽其講學。先生往，從之游。自是深得體要工夫，博極子史，約歸一致。
冬十月，赴西江入族父廉訪幕。廉訪公名培繼，字至望，順治壬辰進士，由兵科給事中出巡江西饒九南道副使，時攝臬篆，邀先生至幕中。
集朱竹垞寓齋。先生嘗隨外舅陸射山先生集竹垞寓齋，竹垞詩有“爾汝何甥謝舅，飛揚季虎頭龍”之句。
冬，館相國明公家。時楊公以乞假養親出都，相國明公珠延至私第，下榻自怡園，令其子愷功揆敍受業焉。有欲致殷勤於相國，賂先生爲先容者，先生正色曰：“吾，師也，豈以此自汙耶？”其人愧謝而去
三月晦日，飲朱竹垞先生槐樹斜街新寓。先生同梁藥亭、吴震方作詩云：“槐街舊與一峰鄰，酒甕重開爲洗塵。最喜今年春帶閏，遲來又作看花人。”“兩株桃樹手親移，紅影紛紛落酒卮。特與幽庭添曲折，秫稭㯶綫縛笆籬。”“古藤枝下三閒屋，爛醉狂吟又一時。惆悵古人重會飲，小箋傳看洛中詩。”
二十九年庚午一六九，先生年四十一。歲。春二月，出都。先生以飲酒獲罪，與趙秋谷宫坊執信同被吏議。時大司寇玉峰徐公予告南歸，仍領書局，出都，邀先生及姜西溟宸英偕行。
秋，在橘社書局。橘社在洞庭東山之麓，劉氏取以名園，徐公於此假設書局，先生與焉。冬，自書局歸。
春，客九江太守恆齋朱公儼幕。先是，庚午春，朱公由刑部郎出守九江，貽書見招，至是始往踐約。
春，出都。時以禮闈報罷，出都。座主侍讀青谿徐公亦將南歸，買舟通潞，招先生同行。秋，游越州。
秋，游汴梁。同學許霜巖北炎赴陳留縣令任，招先生同往，於是涉滹沱，循太行東麓，歷趙、衛、梁、宋之郊，吟眺殆徧。
春，客皖城，應青谿徐公之招也。與其孫任可偕往，由四安鎮取山路經宣城、池陽，抵黄湓口始渡江，皆向來游蹟所未到也。
冬十月二十五日，陸安人卒。安人體素羸弱善病，至是漸劇，聞先生將出游，則掩衾而泣。先生憐之，然固心知爲不祥。葢先生頻年往來萬里，安人從無離别可憐之色也。卒年四十有九。安人善事舅姑，曲盡婦道，食貧茹苦，一以勤儉佐其不及，絶無幾微愠。先生心感之，殁後垂三十年，不置一婢。恩義兼盡，尤爲人所難。
春，屬禹司賓之鼎作初白菴圖，取東坡“身行萬里半天下，僧卧一菴初白頭”詩意也。
蘇詩補注成，凡五十卷。先生性好蘇詩，素不滿王氏注，謂其疏漏固多，繁蕪復不少，有改竄經史、妄託志傳以傅會詩詞者，有與他集互見、反割截他集半首誤爲全篇者，甚且唐人詩亦有闌入者，爲之駁正瑕亹，零丁件繫，積久成卷。復購得施氏元注，與吴中新刻多所異同，遂審定年表，搜輯逸詩，自癸丑迄壬午，歷三十年始成是書。
欽定四庫全書總目：“初，宋犖刻施注蘇詩，急遽成書，頗傷潦草。又舊本黴黯，字迹多難辨識。邵長蘅等憚於尋繹，往往臆改其文，或竟删除以滅迹，併存者亦失其真。慎行是編，凡長蘅所竄亂者，並勘驗元書，一一釐正。又於施注所未及者，悉蒐采諸書以補之。其間編年錯亂，及以他詩溷入者，悉攷訂重編，凡爲正集四十五卷，又補録帖子、青詞、致語、口號一卷，遺詩補編二卷，他集互見詩二卷。别以年譜冠前，而以同時倡和散附各詩之後。雖卷帙浩博，不免牴牾，其譌漏之處，爲近時馮應榴合注本所校補者，亦復不少。然攷核地理，訂正年月，引據時事，元元本本，無不具有條理。非惟邵注新本所不及，卽施注原本亦出其下。現行蘇詩之注，以此本居最。區區小失，固不足爲累矣。”
冬十月，蒙恩詔赴行在。是歲，恭遇南巡回鑾，駐蹕德州，特以先生姓名問相國京江張公。時安谿李公巡撫畿甸，同在行殿，以學問人品奏對訖。十七日，旋奉召見之旨。李公傳帖下縣，先生卽由束鹿馳赴行在，召對良久，隨賜御書“程子視箴”楷字一幅。二十八日，召試南書房，與長洲韓元少菼同試唯仁人爲能愛人能惡人制蓺一篇，再試士先器識而後文蓺論一首，遂奉旨：“查慎行、汪灝，著同查昇每日進南書房辦事。”先是，内廷皆詞臣輪班入直，專命之榮，葢自此始。
五月，隨駕幸口外避暑山莊。先十日，傳旨：“南書房翰林七人，俱著隨行。”七人者，諭德查昇、編修陳壯履勵廷儀、錢名世、庶吉士汪灝、蔣廷錫及先生也。將行，患腹疾，蒙恩賜西洋上藥，復遣内侍傳示御札云：“調飲食最爲緊要。醫書有云：‘非濕熱不作瀉，非停食不作痛。’又云：‘通則不痛，痛則不通。’人皆知其調理，至飲食之時，則不能矣。”先是，上幸南海子，捕魚賜羣臣。先生賦謝恩詩有云：“笠簷蓑袂平生夢，臣本煙波一釣徒。”詞意稱旨。一日，忽奉旨：“傳‘煙波釣徒’查翰林進見。”一時以爲嘉話。自是每御試詩古文詞，上親定甲乙，輒以先生爲第一。仰和聖製，未有不稱旨；有作呈覽，未嘗不稱善也。
四庫書提要：“潛丘者，若璩，本太原人，寄居山陽。爾雅曰：‘晉有潛丘’。元和郡縣志曰：‘潛丘，在太原縣南三里’，取以名書，不忘本也。”一統志：“潛丘，在太原縣東八里。”太原縣志：“潛丘，相傳宋修惠明寺塔，陶土爲瓦，遂失其形，疑卽今之瓦窯村。”山陽丁儉卿晏嘗於淮安市上，得潛丘居士小印，珍弆之。歲甲辰，入京師，見穆爲先生所撰年譜，遂以印相贈。
始祖仲寶，元初，自祁縣遷太原嘉節都西寨邨。
子詠撰潛丘行述，始祖貞逸公，諱仲寶。魏叔子閻氏本支敍：“閻氏受姓，相傳爲周昭王少子，爲泰伯曾孫，爲唐叔虞後，皆遠無所考信。修齡之録，斷自元初，遷太原，仲寶公始。”又曰：“元初，自祁始遷太原嘉節都西寨邨者，曰第一代始祖仲寶公。”四書釋地：今晉水源有女郎祠，去吾家之西寨邨一十八里。
本支敍：“始分四大股者，曰第五代祖珍敖公。”尚書古文疏證：“鉅鹿澤，一在鉅鹿縣西北；一在昭慶縣東二十五里。昭慶縣，今真定府之隆平，余五代祖之弟，實遷其地云。”
本支敍：“遷淮者，曰第七代淮安始祖西渠公。”又曰：“蓋自仲寶公遷太原，以耕讀世家；西渠公業鹽筴，遷淮而後，世稱素封，皆代有隱德，多文學士。”又曰：“西渠公之遷淮也，在正德初。”釋地：吾家自高高祖，由晉之汾水，遷楚之淮水，所以二水之源及流，皆曾窮歷之。王山史賀牛叟先生壽序：先生之先，爲太原人，以貲游於淮，遂家焉。居有廬，耕有田，蓺有圃。陳其年贈閻梓勤二十初度序自注：“梓勤居淮之竹巷狀元里。”左汾近稿：“邱瓊山過山陽詩：‘揚州千載繁華景，移在西湖嘴上頭。’西湖嘴，在運河東岸，距余家狀元里僅二百步。余嘗笑此謂成、弘時之西湖嘴耳。”
行述：五世祖明將仕郎、太醫院吏目雙溪公。萬曆甲辰進士履歷便覽：“閻世則祖翰吏目。”南雷文定參議閻公神道碑：“其先太原人，至公之祖雙溪，徙於淮右。”
太原縣志：閻國順，字覺吾，有至性，年十歲，大父病，夜禱願以身代，性甘淡泊，而急於解紛。鄉人有奇冤，以千金爲壽，求居閒。國順力卻，而卒陰爲之所。訓子世科成名，封如秩，鄉人共舉入鄉賢祠。南雷參議公神道碑：“雙溪四子，而覺吾以明經爲上猶掌故，惠吾以舉人爲狄道令。公則覺吾之長子也。”行述：先高祖考封文林郎，浙江湖州府推官。劄記示孫學翼詩注：“高、曾墓在太原西山。”
祖世科，字伯登，號磻楚，又號龍門，萬曆庚子舉人，甲辰進士，官至遼東寧前兵備道參議。
萬曆甲辰進士履歷便覽：閻世科龍門詩四房，己卯六月二十一日生，太原籍，南直山陽人，庚子二十五名舉人，會試一百名，三甲二百二十三名，兵部觀政。乙巳，授湖州府推官。己酉，福建同考官。庚戌，舉卓異。辛亥，升户部主事。壬子，管象房艸場。癸丑，升郎中，遼東管糧。丙辰，升河閒知府，仍留遼東管糧。丁巳，升寧前參議。戊午，囘籍。南雷文定參議閻公神道碑：“公字伯登，號磻礎，登萬曆甲辰進士第，授湖州府推官。湖濱巨浸，多盗賊，治以嚴苛。始辦公，奉職循理，解其繁密，民甚便之。有豪右誣人死罪。公疑之，精神所注，通於夢覺，神語諄諄，卽時判結。戊申水灾，民死者過半。公與郡守陳幼學發廩勸分，盡所以救荒之術，故民雖饑而不怨。湖多秀民，而經術不足。公禮姚承庵以爲大師，其説時與朱文公相出入。學者始知穿穴經旨，以求自得。庚戌大計郡吏，舉卓異第一人，爲户部主事。癸丑，以本部郎中總理遼餉，時邊烽尚息，而軍政𦐇茸，公奭然憂之，乃蒐乘補伍，廉重核實，三年之内，捐公費千五百金，貯積六萬餘緡，發寄囤之弊，坐放如期，築廒倉數十閒，分屯、鹽二項，不相侵奪。公於邊事，所以經營綏輯，先後始終之際，委曲纖悉，無不備者，蓋已逆知將來東方之有事也。丙辰，擢守開封。明司農李汝華特疏題留，引公自助。又明年，陞山東右參議，兼按察司僉事。廷議邊才，改爲寧前兵備。當是時，戊午之敗問尋至，公置幼子於潞河，單騎出關，拔祖帥於廢籍，整頓營壘，以待不虞。而巡撫不知其爲勞薪也，以公禮格之。公既不得行其志，念八十老父，曳杖倚閭，將無忠孝兩失乎，遂投版棄官而去。自公去後，疆場破碎，談兵者，非身横獄户，卽駢首西市，鮮有以功名終者，而後知公有先幾之智也。公歸，整拂藤蒲，具陳花木，與太翁得盡田里骨肉之歡。逮丁大故，雞骨支牀，爲鄉論所榮。逆黨崔呈秀盛時，以同年生通殷勤，公不顧而唾。家居二十五年，漕撫王紀、李養正，給事中解學龍，御史王允成，累登啓事，公皆不應。所著有敬刑録、計遼始末諸書。生於隆慶庚午六月二十一日，卒於崇禎壬午二月二十一日，享年七十三，葬於淮上之蛟龍溝北壟。娶高氏、蔡氏，贈封皆孺人，副室陳氏。子一，修齡，江以北之學者也。女三，其壻諸生許永祜，舉人李藻先，諸生杜嗣皋。”淮安府志：閻世科仕蹟，又除蕭山盗窟，夙害頓去。山陽詩徵：“龍門先生，家本晉人，世居淮上”，官湖州司李時，有疑獄，屢讞不決，夜夢人語之曰：汝未舉子，宜留意祥刑。覺以告其母，母曰：獄中囚必有當平反者，汝試求之。及再録，果得囚冤狀，遂出之，人咸異焉。其爲遼東管糧户部郎中，及兵備寧前參議時，皆有特勅一道，蓋神宗之末，東事孔亟，故特異於他處也。明詩綜載世科詩一首，楞伽臺：“垂老投簪穩，憑高對酒閒。江楓梳白髮，海霧冪青山。目極秋天遠，身依暮鳥還。禹功遺跡在，千載喜登攀。”
趙飴山潛丘先生墓志：“考諱修齡，世所稱牛叟先生者也，以文名一時，撰述甚富。”魏叔子集：修齡平生慎檢持，以詩名。淮山肄雅：崇禎乙亥，倪宗師元珙歲試淮安，修齡以商籍入學，首題“攝齊升堂”，次題“坐而言不應”。王山史牛叟先生壽序：先生行誼甚高，又淹通墳籍，著爲詩文，清真典雅，可以式靡起衰。劄記乞言小奏：“家君生丁巳九月十日，籍諸生，先是參議公分校閩闈，禱於九鯉湖而生，名字皆夢中夙授。少穎異不凡，性篤孝，先大父母見背，哀毁踰禮，克襄大事，極其誠信，依戀松楸，數十年不釋於懷。與先母白首相莊，始終無閒言。生平非義之取，雖千駟弗視，交游不侵然諾。常云：欲學没脊而不能，蓋有爲之談也。嗜荔枝，繢圖以寄遐抱，著有眷西堂詩文、紅鷗亭詞行世。”茶餘客話：“國初郡城園亭，見於詩文者甚多，今遺趾無考，以余所知，閻牛叟眷西堂在新城東門。金石庪、嘉樹軒在新城。又一蒲庵、影閣、鷦巢、鶴墩在平河橋，又西爲飲牛草堂。”山陽詩徵引吴山夫云：牛叟先生七歲入小學，塾師以丹山鳳屬對，卽應聲曰：碧海龍。識者以爲偉器。先生家世豪貴，獨折節以讀書取友爲樂。未弱冠，爲督學御史倪元珙所賞拔；復從漳浦黄公道周游。甲申以後，棄儒衣冠，與同里張虞山、靳茶坡諸先生爲世外交，閒若禪侣，靜若處子，去城西四十里，小築一蒲庵，朝夕行吟，介然自守，不趨流俗。其詩高潔無煙火氣，不減儲、王，著有秋心、秋舫、冬涉、影閣諸集行世。尤工花閒、艸堂諸闋，舊刻有清溪怨，感青姬作也，一時和者如雲。余嘗見先生畫像一卷，爲圖凡六：初爲授書圖，畫丱角童子學書於參議公側，參議公高冠偉服，望之肅然生敬。次爲游泮圖，方巾襴衫，樹二金花於首，乘白馬，前有彩旗，後張黄蓋，此爲前明崇禎乙亥年，先生年十九歲，題者甚多，惟張虞山七言古詩爲詳。次爲焚冠圖，聚儒衣冠而焚之，繫漁舫於叢葦中，將行遯也。自題云：甲乙之交，學業頓廢，效殷之箕子而不得，慕堯之巢父而不能，别號飲牛叟始此。嗚呼，然後知先生前二圖之意，皆爲此圖設也，其志亦可悲矣。又次爲改詩圖，則四十時也，有蒙叟、河濱詩。蒙叟詩不在卷中。又次爲東籬圖，則五十時也，追和河濱三首，又自題一絶云。題詩者甚多，如杜蒼略、程穆倩、鄧孝威、紀伯紫輩，皆一時聞人。此卷今歸吾鄉劉氏，先生之孫甥也。予就録先生自題詩數首。先生他著甚多，今皆散佚失傳，可惜也。行述：先祖考所著，有閻氏本支録、五思録、秋心詩、一蒲庵詩，名流老輩來訪，下榻嘉樹軒，或留止經年，或數月。劄記移寓雜興詩注：“余幼時每侍家大人與諸名宿語。”柘塘脞録：“先生滄桑後隱居白馬湖，與同里茶坡虞山諸人，結望社相唱和，風雅之士，一時翕集，如黄岡杜茶村，太原傅青主，南昌王于一，寧都魏叔子，臨清倪天章徐州萬年少、閻古古，皆下榻相待，飛觴拈韻，爲南北詞流所宗，不減玉山雅集之盛，於世味泊如也。”左汾近稿：“幼時見先大父藏弆‘壽承’二字私印，傳爲三橋手筆。”
魏叔子閻母丁孺人墓表：“淮安閻君再彭修齡之妻，姓丁氏，祖文恪公，諱士美，嘉靖己未狀元，官吏部侍郎，贈禮部尚書。父中憲大夫，知姚安府，諱有殷。崇禎甲戌，孺人年十七，歸再彭。再彭早失母夫人，時參議公老在堂，孺人内外家皆貴盛，特柔謹，孝事參議公，自奉養朝夕，至視疾喪葬無違禮，遇二女公女妹，必敬以和，身撫杜氏孤女甥，而厚庀匳具嫁之。生平於奴婢罕叱咤聲，接内外姻婭無失色。孺人諱仙窈，字少姜，行季，性婉慧，眉目朗秀，知書明大體，兼通琴弈。琴不由師授，以意成譜，妙合音節。事再彭恭，奉再彭賓客酒漿，久必飭。夫婦相歡得，白首如年少人。甲寅八月，孺人以微疾卒。閻氏故世家，自高、曾以下，生忌日皆祭，每歲十餘舉。孺人直日，必夙興，潔觴豆肴蒸，僮被立，須再彭拜獻。未卒前十日，一祭愆期，日亭午，孺人覺之，恚曰：吾爲閻氏婦奉烝嘗四十年，未嘗敢失事，何今日而遽忘之，豈死期至，神不守邪，卒成禮。又七日，曾祖妣忌，力疾整衣肅拜如平時。又三日殁。孺人於家無專制，鉅細必稟再彭，然遇事往往開陳義命，再彭性褊，每改容從之。甲申後，勸再彭棄科舉學，再彭遂以詩名。予與再彭、若璩皆有交，請予表其墓門，墓在吉家墪，距參議公兆西二百步。初再彭偕孺人上先塋，憩此，偶指一穴曰：他日與汝合葬是。今正其處云。”乞言小奏：“先母生戊午九月三日，家君敬之，稱爲濟陽君，從郡望也，孝慧柔慎，尤曉大義，事至不動聲色，而就理，御下仁恕，肅然成風，卒之日，無賢愚内外，咸慟惜之。一生善病勿藥，垂危前三日，猶禮拜先高妣忌辰，吉祥而逝，年僅五十有七。”己未詞科録：徵君母丁，自题讀書處曰兑閣。以兑爲少女，己於女兄弟中，行最少云。陳其年閻牛叟貫花詞序自注：牛叟向有悼亡之戚，曾爲賦兑閣遺徽詞十首。案牛叟兑閣遺徽詞不傳，其小序俱載陳其年迦陵詞中，但失其次耳。浣溪紗逮下詞注引曰：妻屢請納妾，予不應。閒置孔氏一妾，三年遣之，猶處女焉。減字木蘭花佐家詞注引曰：余世以鹽筴起家，後中落，妻恒好語相慰。祝英臺近維摩天女恰同參詞引曰：妻屢勸予參訪耆宿，究向上一著，而以鈍根未果，近慚龐媪，遠負萊妻。滿江紅琴弈雙清詞注引曰：妻善弈，花下與諸女劇，必招予。予笑謝。於琴不由師授，以意成譜，巧合自然。卓牌兒聯吟詞注引曰：余填詞成，妻恒爲解頤，偶製杏花天三闋，妻索書素帕，出入懷袖中。月華清病榻閒情詞注引曰：妻一生鮮惰容，雖疢疾亦淡妝讀史。予調曰：提學未至，女秀才矻矻何爲。每憩耳天閣，日課童奴茀濯，余以丈夫當埽除天下爲言。妻笑曰：請從一室始。泛清波摘遍采菱詞注引曰：妻種菱湖西，常攜諸女扁舟采摘，當夕陽下舂，翠袖紅妝，與清流碧沼相映，宛在畫圖。寅秋尚期踐此約，而竟不逮矣。劉松苓雪坡詩話：迦陵嘗爲牛叟賦卓牌兒詞云云，想見牛叟伉儷風致，而百詩又能以經學名世，亦奇矣。
劄記有壽子仁詩曰：“吾聞堯元載，竹書歲丙子，後幾七十周，實爲吾生始。”又生日展期啟：“今年下元前一日，爲吾六十。”杭大宗道古堂集：“若璩生，參議公酷愛之，常抱置膝上，摩頂熟視曰：汝貌甚文，其爲一代文人，以光吾宗乎。”行述：府君生於明崇禎九年十月十四日亥時。
道古堂集：“六歲入小學，口吃，資頗鈍，讀書至千百遍，字字著意猶未熟，且多病。母聞讀書聲，輒止之，闇記不敢出聲。”劄記移寓雜興詩注：“余六歲時，見家古古先生。”
是年牛叟先生客金陵，先生從母丁孺人，避地吴、越。迦陵詞賀新涼雙魚問爲閻牛叟賦注，引兑閣遺徽曰：甲申，予客金陵，妻獨攜子女，避地吴、越，常手書促予歸，爲輕薄子啟緘竊視，歎箴勉得性情之正。釋地：“年九歲，讀孟子，疑滕定公薨，兩使然友往鄒問孟子，何緩不及事。”
茶餘客話：“劉節之孔和，山東長山人，明大學士鴻訓子，少年豪俠，詩文有奇氣，好煮酒論兵，結納死士，散財聚衆於長白山，殺僞縣令，領數千人至淮安。時劉澤清開藩淮上，建牙新城，節之同鄉有舊，遂以兵屬，後見澤清所爲不道，屢侮之。澤清怒，令健兒二十人拉死之。節之在新城，與閻修齡、靳茶坡友善，時有唱酬，死後，修齡、茶坡攜白金數百兩，往尋其屍，終不得。”
茶餘客話：“靳茶坡、閻牛叟、張虞山，丁亥秋，有三子秋心之刻，興化李小有序之，小有自稱虚天游。”
道古堂集：“年十五，冬夜讀書有所礙，憤發不肯寐，漏四下，寒甚，堅坐沈思，心忽開朗，如門牖頓闢，屏障壁落，一時盡撤，自是穎悟異常，是年列學宫爲弟子。名流如李宗伯太虚，方處士爾止，梁商丘公狄，王處士于一，李孝廉小有，杜貢士于皇，宗人孝廉古古，與之上下議論，咸拱手推服，以一經不可盡也，進而之五經，則曰：十三經不通，五經不能精也，次第卒業。”阮應韶筆訓云：吾父嘗言少時與閻百詩先生同受業於靳茶坡先生之門，同學日暮抱書歸家。閻天資魯，獨吟不置，必背誦如翻水乃已，後發憤將書折散，讀一頁輒用麪餬黏几背，既熟卽焚去，終身不再讀。一夕，胸前膈下豁然洞開，若有聲震耳，後視書，一過目卽成誦。戊午，與吾父同薦鴻博，爲世通儒。沈儼劄記序：“先生生長世胄，家多藏書，幼卽潛心鑽揅，抉精剔髓，思成一家言。所交盡海内名流，如李太虚、梁公狄、杜于皇、李叔則、王于一、魏冰叔昆弟，時過淮，必主其家，輒留止經年，與先生討覈今古，諸公皆歎服，謂後來者居上。”
案：淮山肄雅，録順治八年李提學嵩陽類考，先生以商籍入淮安學，首題“伯夷、叔齊至怨乎”，次題“視天下悦而歸己”。顧棟高萬卷樓雜記：閻百詩先生年十五，補山陽學官弟子，揅究經史，深造自得，嘗集陶貞白、皇甫士安語，題其柱曰：“一物不知，以爲深恥；遭人而問，少有寧日。”其立志如此。
錢傳：“年二十，讀尚書，至古文二十五篇，卽疑其僞，沈潛三十餘年，乃盡得其癥結所在。”墓志：“少讀尚書，多所致疑，謂自孔安國至梅賾，幾五百年中閒半出傅會，遂著尚書古文疏證以申其説。”行述：著尚書古文疏證蓋自二十歲始，而諸子史集，亦自是縱學，無不博覽。劄記題春秋左傳屬事：“余年二十前，從同里靳茶坡先生學此書，蓋得於其家。”移寓雜興詩注：“霞舉、紫嵐同余受業靳茶坡先生之門，余年最幼。”疏證：“同里友人石子華峙，字紫嵐，一字企齊，與余善。每著疏證成，或面語，或遣信送覽，正唐人詩所謂爲文先見艸者。”又：“紫嵐嘗謂余，子於考證之學，洵可謂工矣，其指要亦可得聞乎。余曰，不越乎以虚證實，以實證虚而已。”
三原孫豹人枝蔚溉堂前集，戊戌年，有懷閻百詩就醫京口詩：“苦憶淮陰閻伯子，近來脾病太相磨。少年最有登臨興，異縣其如藥餌何。能賦茂陵消渴甚，苦吟昌谷嘔心多。漫勞著作徒無益，努力萊衣舞且歌。”行述：以病嘗就醫鎮江，特延李寶應叔則先生偕行，偃仰金山楞伽臺，日作詩倡和，夜則乘月浩歌達旦，與江聲相應。長洲金聖歎聞而訪焉，語輒詘，逡巡别去。是年從兄若琛成進士，改兵部主事。
劄記題邵文莊簡端録；“余年二十五歲，始從同里吴太易先生學，見先生手不暫捨此書，閒請而觀焉，復於先生曰：未見甚佳處。先生微笑，蓋先生病耳聾，以爲此自其恒狀。越後二載，取而復讀，徹首徹尾，不覺沈酣尋味者彌旬，以復先生，先生喜曰：吾當日若嗤子，子未必服，固知吾子必有今日解悟在，其善開發人如此。”困學紀聞箋：先師吴太易先生問余，五福無貴，子知其説乎。對曰：未也。先生曰：蓋福乃人生受享之物，古者有一命，則有一命之責任，寒者與衣，飢者與食，凡不獲其所者與安，是以終身處乎憂患之域，而不遑暇。其在位也，如肩重負，及去位也，如釋重負。豈若後世之貴者，以位爲恣睢乎。故五福中不得有貴。此論甚精。釋地天時不如地利條：“業師吴太易先生謂此節兩地利字殊不同，上地利是舉偏而言之，已足勝天時，下地利是舉全而言之，仍不能及人和。語此時，歲在庚子，距今四十有二年。墓木徒拱，著書莫遂，恐有名字翳如之感，爲識於此。”自注：“先生諱一清，大河衞人，丁酉北闈舉人，甲辰擬會元，後二年卒。”李塨大學辨業題詞：大學釋治國，未釋平天下。蓋天下者，國之積也，此國如此用人，如此理財，推之他國亦如是，無異道也，故治平條一天下字虚，五國字實，以爲國作爾。三十載前，聞先師吴太易云。是編又不謀而合，至德不孤，斯文尚在，不意老年，見此奇特。儒林傳稿；有評定古文百篇，其師山陽吴一清所手授，續加闡發。
是年從兄泂，中式山西舉人。西河復出游，自此年至康熙三年甲辰，皆在淮上。
孫豹人溉堂前集：壬寅，閻百詩自淮至邗上哭亡友王于一兼經營歸櫬感其古誼贈以詩。又有壬寅送閻百詩返太原故里赴試詩，又有壬寅賦得桂送閻百詩入秋闈絶句，道古堂集：康熙元年，始游京師，合肥龔鼎孳爲宗伯，相知最深，頗爲延譽，由是知名。行述：龔大宗伯，府君父行也，知最深。
道古堂集：“旋以僑籍改歸，餼於太原。”行述：自遷淮以來，高、曾以下，類先就僑籍考試，然後歸本籍。故是年又附太原縣學，隨補廩膳生。釋地：“蕭松齡木公，夫子爲衞君乎全章文云云。癸卯，交木公於京師，曾舉此段議論，今忽已三十八年，能無慨然。”劄記：“案傅山先生，少耽左傳，著左錦一書，祕不示人。余初訪之松莊，年將六十矣。問余：‘古人命名應有義，但如文六年續鞫居乃狐射姑之族，鞫居二字何義？’余曰：‘案成二年，齊師乃止，次於鞫居。杜氏止注：鞫居，衞地。惟劉昭引陳留志，於兗州封丘縣下注云：有鞫亭，古鞫居。則知此蓋以地命名者。’因難：‘何以晉人遠取衞地而名其子邪？’余曰：‘則有風俗通義在，俗説縣令問主簿，靈星在城東南何法。主簿仰答曰：惟靈星所以在東南者，亦不知也。’先生不覺笑。”又：“傅山先生，長於金石遺文之學，每與余語，窮日繼夜，不少衰止，歎謂此種學，正經史之譌，而補其闕，厥功甚大，畢竟始自何代何人。余曰：‘魏太和中，魯郡於地中，得齊大夫子尾送女器，有犧尊。純爲牛形。王肅以證其羽婆娑，然説非是。晉永嘉賊曹嶷於青州發齊景公冢，得犧象二尊，形爲牛象，傳至梁劉杳，以證象骨飾尊之説非。漢章帝時，零陵文學奚景，於泠道舜祠下得白玉琯，古以玉作，傳至魏孟康以證律曆志竹曰管，説不盡然。儒林傳：伏生濟南人也。魏張晏注曰：名勝。伏生碑云：地理志，魏郡黎陽，黎山在縣之陽，縣當名黎陰，乃云陽者，兼取河水在其陽，以名晉。晉灼注曰：其山上碑實云。水經注：青州刺史傅宏仁説，臨淄人發古冢得銅棺，前和外隱起爲隸字，言齊太公六世孫胡公之棺也。惟三字是古，餘同今書，證知隸自出古，非始於秦。顔氏家訓：開皇二年，長安民掘地，得秦始皇二十六年鐵稱權，上有乃詔丞相狀綰之銘。之推與李德林對讀，則知本紀丞相隗林爲俗書，林當作狀，凡是數説，似未有先之者。”又移寓詩注：“金石文字，足爲史傳正譌補闕，余曾與陽曲老友傳青主極論其事。又余嘗告子壽，金石文字北方爲多，棗棃文字南方爲勝。”又案：“余嘗謂蓋代文人，無過歐公，而學殖之陋，亦無過公。傅山先生聞之曰：‘子得毋以劉原父有好箇歐九之云，從而和之乎。’余曰：‘非敢然，實親驗之集古録跋尾。’”困學紀聞箋：“謝承後漢書，錢牧齋云：方少師於史館攜去，問之其後人，不可得。陽曲傅山先生聞之笑曰：某家卽有之，永樂閒揚州刻本。初郃陽曹全碑出，曾以謝書考證，多所裨。大勝范書，以寇亂亡失矣。”
魏世傚昭士文集閻再彭七十壽序：“家大人曾與先生相見，而先生令子同宿於清江浦上。時傚甫十歲耳，輒知先生父子。”
劄記：方坦庵先生自寧古塔歸遇家君誦余拙作甚多不知何從得之異日賦此志感并以爲弔。又注：“余乙巳，始過維揚，謁先生未值。”釋地：“父執杜于皇，當三十五載前，遇於維揚，作長歌贈余，中一段曰：‘城南荒草寓，城北古旗亭。君來我往談六經，出未日出歸戴星。白頭老子陡一驚，今世乃復有閻生。不貴子博觀，貴子秉確識。吾子必自愛，如子實難得。’臨岐時，復諄諄以確字見誨。余深有志焉，而媿未逮也。”
是年西河客廬陵白鷺洲，偕施愚山講學。已而去游淮西。
是年先生當囘太原，應鄉試，試題“爲政以德論”。劄記：“丙午、丁未閒，重策論，讀宋陳傅良時論云云。”
疏證：“戊申夏，王源崑繩讀左傳閔二年及狄人戰於滎澤，衞師敗績，遂滅衞。衞侯不去其旗，是以甚敗來問。”
行述：八年，鄉試山西，受知於前給事中、交城縣知縣趙恒夫先生，爲同考所忌，不售。府君感其知，執弟子之禮終身。案：是年闈題：“先有司、赦小過、舉賢才，言而世爲天下則，君子深造之以道，欲其自得之也。”
孫豹人溉堂續集：辛亥年七言律詩，有黄大宗招同范仲良張虞山馬圖求趙天醉張孟思閻百詩家姪獻于飲止園次天醉韻。
是年西河復游淮安，至癸丑冬，始還蕭山。西河送閻徵君歸淮安序：“余避讎之淮安，與淮之上下無不交，閻君潛丘在其中，暨之梁之宋不能前，復歸淮安，則稍稍有言潛丘君年損而學多者，於是躬詣之，與之登城東程將軍冢，題名而去。顧余變姓名，獨於淮有識余毛生者，予漫應之曰：毛甡。於是有毛甡與潛丘君游墓之題云云。”西河詩集有九月十九日登程將軍冢詩。
移寓雜興詩注：“家古古先生，壬子春，復遇之交城，相去三十餘年矣。”疏證：“壬子秋，過陽曲松莊傅山先生字青主者，適讀左傳，以哀二十五年‘褚師聲子韤而登席，公怒。’下問曰：‘古人既脱屨，復脱韤乎。雖杜注“古者見君解韤”，然書傳中僅此一見，無别證何也。’余不能對。久之，讀陳祥道禮書，始用以報曰：‘禮書謂漢魏以後朝祭皆跣韤。又謂梁天監閒，尚書參議案禮跣韤，事由燕坐，今極恭之所，莫不皆跣，清廟崇嚴，既絶常禮，凡有履行者，應皆跣韤。蓋方是時，有不跣韤者，故議及之。可見六朝時猶然，而尤妙者，在案禮跣韤，事由燕坐二語，古祭不跣，所以主敬，朝不脱履，以非坐故。惟登坐於燕飲，始有跣爲歡，後則以跣示敬。此亦古今各不同處，因怪杜注見君解韤，見君字不確，要須易爲古者燕飲解韤耳。’先生得之喜甚，曰：‘此一段直可以正杜注，補孔疏，爲劉炫、趙汸所未及。’余不敢當。兹已忽忽十年，聊牽連書之，以見一時知己之情云。”錢傳：“崑山顧先生炎武游太原，以所撰日知録相質，卽爲改定數條，顧虚心從之。”疏證：“壬子冬，客太原，顧寧人向余稱朱謀㙔水經注箋，爲三百年一部書。余退而讀之，殊有未然”云云。又：“憶余晤寧人，壬子冬，曾問古文尚書還當疑否，曰否”云云。劄記：“顧寧人論幽、并、營三州，在禹貢九州之外。余時同客太原，面質正曰：此不過從肇者始也臆度耳，其實周禮職方氏：‘并州，其澤藪曰昭餘祁。’昭餘祁在今介休縣東北三十二里，俗名鄔城泊。吾與君所共游歷者，非石嶺關以南乎”云云。又南雷哀詞：顧，余遇之太原，持論嶽嶽不少阿，久乃屈服我。疏證：“愚嘗以梅氏晚出書，自東晉迄今歲次壬子，一千三百五十六年，而屹與聖經賢傳，並立學官，家傳人誦，莫能以易焉者，其故蓋有三焉。皇甫謐高名宿學，左思三都，經其片語，遂競相讚述，況渠實得孔書，載於世紀，有不因之而重者乎。是使此書首信於世者，皇甫謐之過也。賾雖奏上，得立於學官，然南北兩朝，猶遞相盛衰，或孔行而鄭微，或鄭行而孔微，或孔、鄭並行。至唐初貞觀始依孔爲之疏，而兩漢專門之學，頓以廢絶，是使此書更信於世者，孔穎達之過也。天祐斯文，篤生徽國，孔子之後，所可取信者，一人而已。分經與序，以存古制。一則曰安國僞書，再則曰安國僞書，爲之弟子者，正當信以傳信，疑以傳疑，乃明背師承，仍遵舊説，是使此書終信於世者，蔡沈之過也。經此三信，雖有卓識定力，不拘牽世俗趨舍之大儒，如臨川吴文正公尚書序録，實有以成朱子未成之志者，而世亦莫能崇信之，蓋可歎也夫。善夫歐陽永叔之言曰：‘自孔子没，至今二千年之閒，有一歐陽修者，爲是説矣。’愚亦謂自東晉至今，一千三百五十六年，有一閻若璩者，爲是説矣，其尚取而深思之哉。”
公諱光，字君實。其先河内人。出自晉安平獻王孚，衍之裔孫，征東大將軍陽始葬今陝州夏縣涑水鄉，子孫因家焉。曾祖政，值五代衰亂不仕，以公貴，贈太子太保。祖炫，舉進士第，試祕書省校書郎，知耀州富平縣事，卒官，贈太子太傅。父池，事真宗、仁宗，爲利州路轉運使、御史知雜事、三司副使、尚書吏部郎中，充天章閣待制，歴知鳳翔、河中、同、杭、虢、晉六州。以清直仁厚，號爲名臣，贈太子太師。曾祖母辥氏，祖母皇甫氏，母聶氏，並贈温國太夫人。司馬氏累世聚居，食口常不減數十，推一人爲之長，主家事，宗族均取給焉。
母夫人聶氏，祕閣校理震之女。生二子，長諱旦，字伯康，丙午生，長公十三歲。公其次子。
涑水馬巒輯公年譜云：“公父池，爲光山令。十月十八日，生公于此。縣學内有司馬井，世傳公生時，汲井水以浴之。後人建涑水書院祀公。”舊記有云：“光雖僻陋，而生司馬温公，則光之爲光也大矣。”公生光州，因以爲名。
公嘗親書一帖云：“光年五六歲，弄青胡桃，女兄欲爲脱其皮，不得。女兄去，一婢子以湯脱之。女兄復來，問脱胡桃皮者。光曰：‘自脱也。’先公適見，訶之曰：‘小子何得謾語！’光自是不敢謾語。”
始讀書。公爲兒時，凛然如成人，性不喜華靡。長者加以金銀華美之服，輒羞赧棄去之。時天章公監安豐酒税，因家於壽之安豐。
天章公爲羣牧判官，與龐潁公籍、張尚書存數相往來。客至，置酒果，止棃、栗、棗、柿，肴止脯醢、菜羹。公時以童子侍側，龐獨器異公，後薦公館閣校勘，同知太常禮院，及知鄆州、并州，皆辟公自佐。張公遂以女妻公。
公後有祭龐潁公文云：“念昔先人，久同僚寀。越自童齔，得侍坐隅。撫首提攜，愛若子姓。甫勝冠弁，遽喪所天。唯公眷憐，過於平日。既釋縗服，還齒簪裾。舉首朝端，繄公是賴。爰加振拔，俾出泥塗。讎校祕文，討論前載。逮公出牧，兩託後車。”又，祭張尚書文云：“在昔先公，與公同省。閒來問訊，延就中堂。光時弁髦，立侍左右。蒙公一見，許以成人。不卜不謀，遂妻以子。”皆實録也。
馬譜云：“公辭蔭補官，事在未第之先，未審的在某年，故總附于十九歲之下。”據此條，明道中已補齋郎，爲公十五歲時無疑。
時天章公知同州。同年，石昌言除同州推官。公以吏事，時往省覲，與昌言遊處，尋龍興寺李德林撰隋文帝碑、吴道子畫壁。
按：坡公行狀及宋史本傳，俱不載公爲華州判官事。然公與昌言詩自敘最悉，云：“昔年三月浪，鱗翼化雲雷。竹箭流俱上，芙蓉幕對開。瀵泉揚沸渭，泰華聳崔嵬。捧檄容歸省，飛觴復屢陪。芬芳襲芝室，嘉慶侍蘭階。吴壁評殘筆，隋碑讀漬苔。清陰依玉樹，和氣樂春臺。薄宦俄成别，私門忽遇災。一朝捐綵服，五載泣麤衰。”其文炳然可據。意坡公以爲無關輕重而略之，宋史亦因之而不改耳。
范淳夫言：“公初宦時年尚少，家人每每見其臥齋中，忽蹶起，著公服、執手板危坐，久，率以爲常，竟莫識其意。淳夫嘗從容問之，答曰：‘吾時忽念天下事。’夫人以天下安危爲念，豈可不敬耶！”
天章公由同州徙杭州。公辭所遷官，求籖書蘇州判官事，以便親。許之，未上，丁太夫子憂。
按公送李子儀序云：“寶元中，從事在蘇。子儀僑居州下，得從之遊。”送丁浦江序云：“及壯，侍親之吴。”與此所云“未上”者不合，葢坡公誤也。
公喪母夫人在二十一歲，以公詩自序云“光仕始周歲，二親繼喪”知之。又東坡撰公行狀云：“太夫人服未除，丁天章公憂。”則是内艱將滿，再丁外艱，知爲二十三歲也。又公詩云“五載服麤衰”，自二十一至二十五，恰好五年，二十六補官。馬氏譜謂：“二十二歲，母夫人錢塘縣君聶氏卒。公時籤署平江軍節度判官事，以内艱去任。”據云依龐莊敏公撰天章府君碑敘修，姑兩存其説，以俟知者。
公侍天章公于杭州。時元昊反，劉平敗績，朝廷議刺鄉兵，兩浙路亦議添置弓手，置指揮使、節級等名目。公代天章公奏狀，極陳其五不可。
略云：西戎梗邊，三方皆聳。人心易動，當務安之。一旦詔書大加調發，擐甲執兵，學習戰陣。吴人輕怯，易惑難曉，以爲欲傚河北、陝西沿邊鄉兵，謂國家以權計點之，假名捕盗，漸欲收爲卒伍，戍守邊防，至欲毁體捐生，竄匿山澤。雖復明加告諭，而衆情鼎沸，不可户説，人心摇動。不可一也。吴越素不習兵，以故常少盗賊，不過聚結朋黨，私販茶鹽，事訖則散，不能久相屯結，又無鋭利兵器，爲害尚輕。今若避差點者竄匿無歸，必至流爲寇盗，加以弓矢刀戟之類，許其私置，是假之利兵，供其剽劫。以及私販茶鹽之徒，皆有器械，抵拒吏士，益難擒討，積微至著，漸不可長。不可二也。姦吏貪饕，唯喜多事。今計杭州管界當差若干人，他州比率，大凡有幾，縣胥里長，于茲相慶，止規自潤，豈恤其他！雖朝廷嚴爲懲禁，而利之所在，死亦冒之。加以版籍差誤，户口異同，毫釐不當，互相告決，追呼無時，獄訟不止。是民未暇爲公上給役，而先困于貪吏之誅求。不可三也。民皆生長𤱶畝，所識不過耒耜。加以吴人駑弱，天下所知。一旦使棄其所長，學所不習，徒煩教調，終無所成。就使有成，不堪使用，則是虚有煩費，而與不添置無異。不可四也。吴子壽夢以前，世服于楚。自申公巫臣，教吴乘車、射御。其後楚人戎車歲駕，以至吴亡。自是以來，號稱輕狡，遠則劉濞，近至錢鏐。其閒承風，倔强無數，豈唯其人之跋扈，亦由習俗之樂亂也。幸賴祖宗以來，訖于陛下，柔服彊暴，變移無迹。今忽無故黷玩威靈，狎侮危事，示以逆德，畀之凶器，生姦回之心，啟禍患之兆，臣恐非國家之便。不可五也。方今兩浙，雖水旱稍愆，未至流殍，閭閻無事，盗賊不添。縱使有之，隨發擒討，甚有餘力，不假更求，正恐平居興役，有害無利。臣職忝密近，官僃藩方，不敢默默。伏望陛下特令兩浙一路，更不添置，或以事須過防，舊人太少，則乞量加添補，更不立指揮使等名目，及閲習諸事。衆情大安，别無生事。
觀公此條奏，後日太平宰相規模，肇于此矣。治平中，與韓魏公爭刺義勇，大指略同。公識慮精審，洞悉利害，葢自少年時而已具。大抵點習鄉兵，教習戰陣，無論兩浙、陝西，均爲有害無利，觀公前後諸疏，可曉然矣。
冬十二月，癸未，天章公以疾終于晉州之安靖堂，壽六十有二。公繼丁外艱，偕兄旦泣護旅櫬，歸于故鄉。
前編譜，天章公之喪亦係此年，但無月日可考。今照馬氏譜增入。據云“依龐莊敏撰天章府君碑敘修定”，宜可信，從之。
按宋史天章公本傳，公知杭州，爲轉運使江鈞、張從革所劾，降知德州，徙知晉州，卒。則當是庚辰、辛巳兩年閒事耳。坡公行狀云：“公歴知鳳翔、河中、同、杭、虢、晉六州。”無德州，則或係“虢”字之訛也。
秋八月癸酉，葬天章公于涑水南原之晁村，以從先塋。先夫人曹氏、母夫人聶氏祔。偕兄旦洎從兄里，請龐莊敏公籍撰隧碑。冬十月丙辰，建石墓道。
此條亦照馬氏譜增入，依龐莊敏碑敘修定也。月日確然，可信不誣。但母夫人聶氏以前，又有先夫人曹氏，豈係公前母耶？公集中從未之及，當存以俟考。
按宋史地理志，武成軍舊係滑州，領縣三：白馬、韋城、胙城。
馬氏譜以公服除，籤書武成軍判官，編在二十七歲乙酉。今以公詩自敘攷之，明云：“慶曆甲申，余適延安，過太行山相思亭下”；又武成致齋有奉酬吴沖卿詩，亦在慶曆四年甲申；又乙酉冬，公罷武成幕來京師，有詩自序云：“去歲，與東郡幕府諸君，同遊河亭，望太行雪。”以三事參考，則公服除補官在甲申，不在乙酉明矣。馬譜葢誤也。
公詩自序云：“上郡南三十里，有相思亭，在太行山之麓，二水所交平皋之上。往來者徒習其名，莫詳其義。慶曆甲申，余適延安，過其下。于時夏虜梗邊，征戍未息，竊感東山、采薇之義，敘其情而憫其勞，因作五詩。庶幾不違周公之旨，且以釋亭之名耳。”武成致齋有奉酬吴沖卿寺丞太學㝛直見寄二首。
公詩自序云：“去歲，與東郡幕府諸君，同遊河亭，望太行雪，飲酒賦詩。今冬罷歸京邑，悵然有懷。”葢在武成，幾歴二年矣。
按：公送李子儀序云：“寶元中，光從事在蘇。子儀僑居州下，得從之遊。”是爲寶元二年己卯。閒二年，子儀升進士第，是爲慶曆二年壬午。又五年，光與子儀俱官太學，日夕相從，是爲六年丙戌。葢自己卯至丙戌，中間隔七年。又云：“子儀遭憂去職，服除來還。”則光去遷他官，葢是己丑校勘之年矣。公居是職，歴三年也。
是年冬十一月，貝州卒王則據城反。龐潁公籍爲樞密副使。公有上龐樞密論貝州事宜書。
略云：貝州軍士，恩過而驕，自求速死，蚤晚之閒，終就屠滅。若兵久不決，萬一城中之寇，未卽伏誅而他變旁起，不逞之人，同惡相濟，則憂未可弭也。不則，自知罪惡無狀，降首無由，擁其徒衆，盗取庫兵，收載寶賄，豨突而出，建旗鳴鼓，攻剽城邑，以數千之衆，散之趙魏之郊，東連青徐，亦足以爲齊民之患，未易以旬月擒也。愚竊以爲，宜發近郡之兵，塹環其郛，勿攻勿戰，使不得出，而又陰以重賞，募人入城，焚其積聚，使逃無所出，守無所資。然後以重臣奉明詔，有能捕斬首惡，若唱先出降者，待以不次之賞。如是不過旬月，逆卒之頭可致于闕下。萬一議者，有欲用兵碎而不以計破者，非計之得者也。
按書中所云，葢恐如明季流寇之事耳。時朝廷用明鎬爲體量安撫使，詔貝州有能獲賊者，授諸衛上將軍。百姓劉文慶等約爲内應，夜垂絙，引官軍入城數百人。賊率衆逆戰，官兵不利，復縋而出。明年閏正月，從南城爲地道，入破之，伏誅。
公十國紀年序云：“皇祐初有詔，士能講解經義者，聽别奏名，應詔者數十人。趙周翰爲侍講，知貢舉，光爲屬官。問以春秋、禮記大義，其中一人所對最精詳，先具注疏，次引先儒異説，末以己意論而斷之。凡二十問，所對皆然。主司驚異，擢爲第一。及發黏名，乃進士劉恕，年十八矣。光以是慕重之，始與相識。道原，乃其字也。道原是歲賦詩、論策，亦入高等。殿試不中格，更下國子監試，講經復第一。”
秋八月，皇帝臨策賢良方正及武舉進士。公與范景仁受詔讎校策卷，寓直于景福殿東廂。凡三日，得詩十三首。有讀武士策詩、觀試騎射詩。
按：公後有與范景仁書云：“昔者與景仁同在貢院，充點檢官，主文試進士民受天地之中以生論。當是時，場中秉筆者且千人，皆以爲民之始生，無不秉天地中和之氣也。其文辭之美固多，以愚觀之，似皆未得劉康公之指。嘗欲私出鄙意論之，因循汩没，卒不能就。于今三十五年矣。”葢是年爲元豐癸亥，公年六十五歲，距皇祐己丑爲三十五年也。
京元宗。亮信之。禀從之。元茂善。育和之。良希祖。富希道。齊居德。方思之。爽成德。衮補之。章晦之。奕襲美。裔承之。
按：范太史祖禹譔康墓誌云：“康卒于元祐五年庚午，年四十一歲。”逆算其生年，當在是年庚寅。
馬氏譜以康生于戊子，爲公三十歲。今攷范太史撰公休墓誌，逆數之的係庚寅，非戊子。馬氏葢誤也。
公又有元日示康廣宏詩。廣、宏，皆公之兄子，而前此十四人中未有，葢皆庚寅以後生也。王荆公有司馬光親兄之子宏試將作監主簿制。宏爲伯康之子，范忠宣公壻，生子朴，靖康中使金國，以忠義著名。
略云：戰國以降，百家蠭起。先王之道，荒塞不通。獨荀卿、揚雄，排攘衆流，張大正術，使後世學者，坦知去從。今國家博采藝文，扶翼聖化，凡莊列異端，醫方異技，靡不摹刻，以廣其傳。顧茲二書，猶有所闕，誠恐賢達之言，寖成廢墜。伏乞下崇文院，將荀子、揚子法言本精加考校雕板，送國子監，依諸書例印賣。
先是，知制誥王洙言：“舊樂宫小商大，是臣强君弱之象。”乃與瑗等更造鐘磬，上之。其法與李照一律，自是黄鐘律短，而所奏樂音高，又其鐘弇而直，聲鬱不發。著作佐郎劉羲叟曰：“此謂害金，帝將有心腹之疾。”已而果然，遂復命詳定。時益州鄉貢進士房庶謂：“嘗得古本漢書志，其説以志所云‘子穀秬黍中者，以一千二百黍實管中，黍盡，得九十分，爲黄鐘之長。九寸加爲一尺’。是謂以律生尺。志所云一爲一分者，乃九十分之一，而非以一黍爲一分。後儒不知此，乃欲累黍爲尺以制律。是律生于尺，非以律生尺，法非是。”范景仁是其説。公與之書。
略云：蒙示房生尺法云“嘗得古本漢書，云‘度起于黄鐘之長，以子穀秬黍中者，一黍之起，積于一千二百黍之廣，度之九十分，黄鐘之長，一爲一分’。今文誤脱‘之起積一千二百黍’八字。故自前世以來，累黍爲之，縱置之則太常，横置之則太短。今新尺横置之，不能容一千二百黍，則大其空徑四釐六毫，是以樂聲太高。又嘗得開元中笛及方響，校太常樂下五律，教坊樂下三律，皆由儒者誤以一黍爲一分，其法非是。不若以一千二百黍實管中，隨其短長，斷之以爲黄鐘。九寸之管九十分，其長一爲一分。取三分以度空徑，數合則律正矣”。景仁盛稱此論，以爲可以正積古之謬。光竊思之，有所未喻，敢布陳之。景仁曰：“房生家有漢書，異于今本。”光按，累黍求尺，其來舊矣。生所得書，不知傳于何時，而相承積謬，由古及今，更大儒甚衆，曾不寤也。又，其書既云“積一千二百黍之廣”，何必更云“一黍之起”？此四字者，將安施？設劉子駿、班孟堅之書，不宜如此冗長也。且生欲以此實中，乃求其長，何得謂之“積一千二百黍之廣”？景仁曰：“度量衡皆生于律者也。今先累黍爲尺，而後制律，返生于度與黍，無乃非古人之意乎？”光謂不然。夫使古之律存，則歙其聲而知其聲，度其長而知其度，審其容而知量，校其輕重而知權衡。今古律已亡矣，非黍無以見度，非度無以見律，律不生于度與黍，將何從生耶？夫度量衡皆所以佐律而存。法古人制四器以相參校，以爲三者有一存，則其餘從可推。又謂後世器有壞而物之形不變，故借黍自然之物以寓法焉。今四器皆亡，不取于黍，將安取之？夫量有虚實，衡有低昂，皆易差而難精，不若因度求律之爲審。房生今欲先取容一龠者爲黄鐘之律，則是律不生于尺而生于量也。量與度皆非律，捨彼用此，將何擇焉？景仁曰：“古律法空徑三分，圍九分。今新律空徑三分四釐六毫。此四釐六毫者，何從出耶？”光謂不然。夫徑三分、圍九分者，數家舉成數而言耳。四釐六毫，不及半分，故棄之也。又，律管至小，而黍粒體圓。其中豈無負戴庣空不滿之處，而必欲責其絲忽不差耶？景仁曰：“生以一千二百黍積實于管中，以爲九寸，取其三分，以爲空徑。此自然之符也。”光按，量法，方尺之量，所受一斛。此用累黍之法較之則合矣，若從生言，度法變矣。而量法自如，則一斛之物，豈能滿方尺之量乎？景仁曰：“量權衡皆以千二百黍爲法，何得度法獨用一黍？”光按，黄鐘所生凡有五法：一曰備數，二曰和聲，三曰審度，四曰嘉量，五曰權衡。量與衡，據其容，與其重，非千二百黍不可。至于度法，止于一黍爲分，無用其餘。若數與分，則無所事黍矣。安在其必以千二百黍爲之定率也？景仁曰：“生云，今樂太高，太常。黄鐘適當古之仲吕。”不知生所謂仲吕者，果后夔之仲吕耶？開元之仲吕耶？若開元之仲吕，則安之太高，非昔之太下耶？笛與方響，里巷之樂，庸工所爲，豈能盡得律吕之正！乃欲取以爲法，考定雅樂，不亦難乎？此皆光之所大惑也。
略云：孔于謂“唯名與器不可假人”。今允言近習之臣，非有元勳大勞而贈以三公之官，給以一品鹵簿，使之鼓吹簫鐃，烜赫道路。是揚其僭侈之罪，使天下側目扼腕而疾之，非所以爲榮也。伏乞追寢前命。
略云：案晉世袁瓌、賀循等議，以爲非身無棺，非棺無槨。苟無喪而葬，招幽魂氣，于德爲愆義，于禮爲不物。當時詔書，明有禁約。今劉平没身虜廷，子慶孫等所請招魂葬，不可聽許。
略云：伏見臺諫官以張堯佐事守閤請對，陛下堅拒不納。昔漢元帝欲用馮野王爲御史大夫，恐人謂私于後宫，遂不用。今堯佐有野王之嫌而無其才，陛下不次用之，自散郎至宣徽使，其爲聖德之累不小。前臺諫官不得對之日，陰霧冥冥，跬步相失，天意昭然，有如告語。伏祈陛下克謹天戒，亟召諫官，杜塞寵倖，則天下歌頌盛德于無窮矣。
按公謝檢討啟云：“俄承乏于瞽宗，遂參革于天禄。所虞揚汰，敢冀甄收。何期佑弻之司，誤辱裦稱之奏。俾登史觀，贊治信書，緝記言記動之殊，辨所見所聞之實。”則自太常禮院隔兩年，始薦授茲職也。
公于皇祐、至和閒，名猶未甚輝赫。吕正獻公曰：“若君實者，可謂實過其名也。”後公隆名葢代，士無賢不肖，皆知畏而愛之，而知於衆人未知之前者，龐丞相與正獻公二人而已。
公嘗曰：“昔與王介甫同爲羣牧司判官，包孝肅爲使，時號清嚴。一日，羣牧司牡丹盛開，包公置酒賞之。公舉酒相勸，光素不喜酒，亦强飲之。介甫終席不飲，包公不能强也。光以此知其不屈。”
按言行録，介甫以至和中召試館職，固辭，乃除羣牧判官。宋史本傳，歐陽修薦爲諫官，以祖母年高辭。脩以其須禄養言于朝，用爲羣牧判官。歐集内薦安石劄子亦云“至和中”。此云公與同官，故知當爲是年也。
敘云：“始平公先君子贈中書令，至道初爲商雒主簿。時中書舍人王公謫官商州，贈以詩。至和元年，始平公以前相國在鄆，從容出王公詩示光，曰：‘爲我刻于商雒，以慰吏民之心。’光退而序其事，並詩往刻焉。”
按行狀云：“龐籍爲鄆州，徙并州，皆辟公通判州事。”而公誌鄆州處士王君則云：“至和中，光從故丞相龐公鎮鄆州，公命光典州學。”敘清河郡君又云“爲學官”，則公之典州學爲有據矣。然按祭黄石公文云：“鄆土居神宇下，曠冬無雪，㝛麥將枯，唯神救民之死，赦吏之罪，敢不祇率所部，以承事神。”則又似通判之職，而非學官所有事也。豈一年中先典州學，旋卽判州事耶？姑存以俟考。又按，爲羣牧司時牡丹盛開，則當在三月中。爲學官時云“天向寒”，則當在九月、十月。祭黄石公文云“曠冬無雪”，則到是年歲盡矣。一年中，凡三易任。據公文，約略先後如此。
略云：光幸蒙丞相辟署來此官，朝廷委之，察舉境内賢士大夫。到官以來，竊觀諸縣中，賢者無如足下，所以奉知，固不俟足下之求也。今乃貶損書誨，殊非所望。君子患不能，不患人不知。足下勉修之而已。
按公集中編此書，下識“嘉祐二年正月”。按，是時公在并州，東阿非并州所屬。其爲謬誤無疑。考地理志，鄆州領東阿縣，則當在是年通判鄆州時也。
時仁宗始違豫，國嗣未立，天下寒心而不敢言。范景仁爲諫官，首發其議。公聞而繼之，上疏言：“大宗無子，則小宗爲之後者爲之子。願陛下擇宗室賢者，使攝儲貳，以待皇嗣之生，退居藩服，次則令典㝛衛，尹京邑，亦足係天下之望。”疏三上，其一留中，其二付中書。
略云：光向者不自知其賤且愚，輒以社稷深遠之計奏聞朝廷，自夏及秋，囊書三上，杳然若投沙礫于滄海之中。此必所言涉千里之遠，歴九閽之深，或棄或遺，而不得上通也。是敢輒取所上奏稿，獻于左右。伏冀景仁因進見之際，爲明主開陳茲事，取光所上三奏，略賜省覽，無使孤遠之臣，徒懷憤默默，而無所告語。今光宦于千里之外，爲邊州下吏，而景仁朝夕出入禁闥，天下之責治亂安危者，不在光，皆在景仁。光所言止于是而已。
五月五日，管句麟府軍馬公事郭恩，爲夏人所襲，殁于忽里堆，潁公坐貶節鉞。言者欲并及公。公上書“請獨治臣罪”，朝廷不許。
行狀云：“時趙元昊始臣，河東貧甚，官苦貴糴，而民疲于遠輸。麟州窟野河西多良田，與夏人接界，疆埸不明。虜盗耕其地，俯窺麟州，爲河東憂。潁公命公按視，公用知麟州事武戡議，謂宜乘虜罷兵時，築二堡河西以禁耕者，且爲州耳目；募民有能耕麟州間田者，復其税役；有能耕窟野河西者，長復之。如此耕者必衆，官雖無所得，而糴自賤，可以漸紓河東患。潁公移麟州如公言，而兵官郭恩勇且狂，于五月五日夜，醉引千餘人渡河。時虜兵已復聚，恩不爲備，遇敵死之。議者歸罪潁公，罷節度使，知青州。”公譔潁公墓誌銘云：“初，武戡建議，請乘虜罷兵時，築二堡于河西以禁耕者，且爲州耳目。光還以告，公從之。既與管句軍馬事郭恩、走馬承受黄道元率兵不滿千人，涉窟野之西，至忽里堆，不爲備，遇伏，恩、道元皆没，戡脱走得歸。初，戡之往也，虜兵已復聚，戡不敢興役，及敗，乃言其日行視堡地，爲虜所掩，以至失亡。會虜遣道元歸，朝廷命御史按之。御史新拜官，欲排擊大臣以爲名，移幕府取文書。公以築堡之事，光實與焉，恐并獲罪，乃留檄光之書，以其餘與之。御史遂劾公擅築堡于邊，以敗師徒，又匿制獄所取文書。坐是，解節鉞，知青州事。光守闕上書，具言其狀，自請斧鉞之誅，朝廷不許。公又上奏，引咎自歸，乞矜免光罪。光卒不坐。”
略云：光初離并州一驛，曾于遞中領所賜書，以道途無便可以報謝。暨至都下，則朝論紛紛，以忽里之敗，爲皆因築堡引惹生事。光每爲開述虜侵漢地事體本末，及二堡不可不築之故，而氣燄方張，不可鄉邇。光遂閉口不敢復言，但乞分取諸君之罪而并坐之，所上之奏，非特爲龐公也，亦具述當日與諸君謀議本末，令朝廷明知是非。夫邊臣欲自于漢地内立一小堡，已謂之引惹生事，罪及元帥，則後來者所爲可知，益使戎狄輕漢矣。
略云：河西一帶田土，積年爲夏虜所侵。臣詢訪本州官吏，以虜侵盗日久，諭之以理則不肯退縮，逼之以兵則動成戰鬭，召之重定界至則偃蹇不來。如何區處，可以不戰而得所侵之地。官吏皆言，州城之西臨窟野河，自河直抵界首五六十里，並無堡障斥堠，以此虜得恣耕其田，虜騎直至城下而州人不知。今誠乘虜騎退散之時，急于河西二十里左右增置二堡，每堡不過十日可成。比至虜中再行點習，此堡已皆有備，虜不能爲害。如此則麟州永無侵軼之虞，州兵出入，有所㝛頓，堡外先所侵之田，虜皆不能耕種矣。臣心亦以爲，虜侵耕至河，則麟州孤危，果能成此二堡，爲麟州耳目藩蔽，于事誠便。遂具以所言，白于龐籍。籍用臣言，卽牒麟州，令脩築二堡。因欲乘閒故，不暇取旨俟報，但曾奏知而已。不期牒到之後，元未興修，虜已復大集。兵官但齎酒食，不爲戰備，以致喪敗。此乃諸將恃勇輕敵之所致，非修堡之過也。況自元昊納款以來，麟州修建堡寨及出兵過窟野河西者，前後非一次，雖與虜遇，未嘗敗北，則知今日之敗，在于無備，不在修堡與過河也。今議者乃悉歸罪于龐籍，臣豈敢晏然不言，苟求自免？臣雖不肖，義不忍爲。伏望陛下獨治臣罪，以正典刑。
略云：先曾奏陳，爲麟州修堡事，乞獨治臣罪，未奉俞旨。今竊聞龐籍移知青州，夏倚等各有責降，臣伏自念，修堡之事，若治其罪，臣當爲首。今籍等先受其責，而臣未蒙譴罰，臣實内慙，無以自處。況臣在并州日，龐籍凡處置邊事，無一不詢及于臣。臣以知慮淺短，上爲朝廷之憂，下爲龐籍之累，復不卽重誅，罪釁愈重，不容于死。伏望察臣前後所陳本末，嚴賜誅譴，以正刑書。
作迂書序。  功名論。  知人論。  古文孝經指解序。  進古文孝經指解序表。
馬氏譜據長編云：“至和元年十一月丁未，公上古文孝經，詔送祕閣。”按：公以至和二年六月離并州，始改太常博士，直祕閣，判吏部南曹。則當元年方在并州外任，如何云“以文史爲職，得見祕閣所藏古文孝經傳注”乎？馬譜與長編俱誤也。
按是年公乞虢州狀云：“臣服闋以來，十有餘年，未嘗得近鄉里，展省墳墓。近方欲上煩朝廷，陳乞家便一官，爲判吏部南曹未及一年，所以未敢陳請。今知已降敕命，授臣開封府推官，伏望聖慈矜察”云云。是知判吏部爲嘉祐二年，開封府推官爲三年也。
按公乞虢州第三狀：“臣自去歲蒙恩，除開封府推官。臣以久不到陝州鄉里，兩曾乞知虢州，不蒙聽許。臣以開封府重難之處，不敢更有陳請，就職以來，已踰半載。今竊知已降敕命，除臣判三司度支句院。”是知與開封府推官隔一年，當爲嘉祐四年也。馬氏譜編在五年庚子公年四十二歲者，誤。
辭云：“余與昌言同年登進士第，遊好凡二十年。”又云：“前年光自晉陽歸，昌言延我于中堂，酌滑臺暑釀以飲我。”則知公離并州在嘉祐二年六月，而公爲杜君作誌亦云：“秋，光在京師也。”
按公辭狀云：“臣向辭開封府推官，及判三司度支句院，朝廷一有指揮不令辭免，臣卽時就職。臣意以爲朝命已行，必不可移，雖辭之終無所益，是以黽勉從事，不敢復言。及覩王安石前者辭差修起居注，章七八上，然後朝廷聽許，臣乃追自悔恨，嚮者非朝廷不許，由臣請之不堅故也。況臣與安石相去遠甚，今乃與同被選擢，比肩並進。”據宋史仁宗本紀，嘉祐五年五月己酉，安石召入爲三司度支判官，直集賢院；明年，除同修起居注。安石辭狀云：“臣去年始蒙恩直集賢院，至今入館日淺，不敢冒昧貪榮。”朝廷聽許，未幾，復申前命，至五辭乃受。公所云“比肩並進”，指此。
略言：“欽天監奏，今年六月朔，太陽交食。臣伏覩近世以來，曆官先具日月、時刻及所食分數奏聞，至日或爲陰雲所蔽，或不滿分數，百官皆奉表稱賀。臣愚以爲日之所照，周徧華夷，雲之所蔽，至爲近狹；若太陽實虧，而有浮雲翳塞，雖京師不見，四方必有見者，天意若曰人君爲陰邪所蔽，災慝著明，天下皆知其憂危而朝廷獨不知也。食不滿分者，乃曆官術數之不精，當治其罪，亦非所以爲賀也。臣職在禮官，掌羣臣慶賀章表，不敢不言。”是歲司天言，當食六分之半，至六月一日，果食四分而雨，不復稱賀，自後遂踵以爲常。
按：公于治平二年七月六日辭龍圖閣直學士狀云：“臣自嘉祐六年七月初入諫院供職，到今已涉五年。”知爲是年七月無疑。按宋史仁宗本紀云：“六月丙子，以司馬光知諫院。”是月壬子朔，由壬子數至丙子，當爲二十五日。此云七月者，葢朝命以六月下，公入院辦事則在七月也。
乞天下諸州、府、軍、監，任内舉德行經術一人，大藩舉二人，轉運使、提點刑獄舉三人，兩制以上歲舉一人；舉狀送下貢院，擇舉主最多者取三十人。本貫敦遣赴闕，試經義、時務策各一道，但取義理優長，不取文辭華美，授官並與進士第一甲同，在明經之上。若犯私罪及正入已贓，舉主連坐，不以赦原；若因勢要而舉之及爲人屬請者，並科違制之罪，受贓者以枉法論。又，明經一科少有應者，葢緣立格太高，致舉人合格者少。乞後明經所試墨義，止問正文，不問注疏，其所試大義，但能具注疏本意、講解稍詳者爲通；若能先具注疏本意、次引諸家雜説，更以己意裁定，援據該贍、義理高遠者，爲優等，與折二通；若以己見穿鑿，雖文詞辯給，亦降爲不通。凡明經以六通、諸科以四通以上爲合格。又，舊制，明經以周易、尚書爲小經，今欲乞以周易、尚書、毛詩爲一科，三禮爲一科，春秋三傳爲一科，皆習孝經、論語爲帖經。
始平公以光得免使北，賜之以詩。依韻酬和，有“幸免驅車涉沙漠，尚容載筆侍宣温”之句。
二十六日，入對言，臣昔通判并州，所言三章，願陛下果斷力行。仁宗沈思久之，曰：“得非欲選宗室爲繼嗣者乎？此忠臣之言，但人不敢及耳。”公曰：“臣言此，自謂必死。不意陛下開納。”上曰：“此何害？古今皆有之。”因令公以所言付中書，公曰：“不可。願陛下自以意諭宰相。”是日，公復言江淮鹽事，詣中書白之。韓琦問公：“今日復何所言？”公曰：“所言宗廟社稷大計也。”琦喻意，不復言。後十餘日，有旨令公與御史裏行陳洙同詳定行户利害。洙與公屏語曰：“日者大饗明堂，韓公攝太尉，洙爲監祭。公從容謂洙：‘聞君與司馬君實善，君實近建言立嗣事，恨不以所言送中書，無自發之。行户利害，非所以煩公也。’欲洙見公達此意耳。”
試卷内𡇖、𣭆兩號，辭理俱高絶，而𣭆所對事目有漏落，公與范公議以𡇖爲第三等，𣭆爲第四等。考官胡㝛力請黜之。公言𣭆所對，于四人中最爲切直，若不蒙取録，恐天下謂朝廷虚設直言極諫之科，而日後將以直言爲諱，乃復收入等。𡇖，葢蘇軾；𣭆，葢蘇轍也。後子由有挽公詩云：“少年真狷淺，射策本麤疏。欲廣忠言地，先收衆棄餘。”葢指此。
是役也，王介甫亦與，有夜讀試卷呈君實待制景仁内翰詩。介甫是時知制誥，不肯撰蘇轍制詞，韓魏公改命沈遘爲之。葢此時氣類已微分矣。
六爻皆體龍，羣龍之象也。舜既受道，禹與稷、契、咎繇之屬並在于朝。
胡氏曰：天者，乾之形；乾者，天之用。天之形，望之其色蒼然。南樞入地下三十六度，北樞出地上三十六度，狀如倚杵，此天形也。言其用，則一晝一夜之間，凡行九十餘萬里。夫人一呼一吸謂之一息，一息之間，天已行八十餘里，人之一晝一夜，有一萬三千六百餘息，是故一晝一夜而天行九十餘萬里，則天之健行可知。
程氏曰：傳謂天行如雞子，上規之星常見，下規之星常隱，中規日月五星之所由。二十八宿布于其間，半覆地上，半繞地下，以所行度數知之。故觀天之行，有以見重乾之象。
朱氏曰：天一而已，但言天行，則見其一日一周，而明日又一周，若重複之象，非至健不能也。或問乎邵子曰：「天何依？」曰：「依乎地。」「地何附？」曰：「附乎天。」「天地何所依附？」曰：「自相依附。」天依形，地附氣，其形也有涯，其氣也無涯。但天之行，員如彈丸，朝夜運轉，其南北兩端，後高前下，乃其樞軸不動之處。然運轉者亦無形質，但如勁風之旋。當晝則自左旋而向右，向夕則自前降而歸後，當夜則自右轉而復左，將旦則自後升而趨前，旋轉無窮，升降不息，是爲天體，而實非有體也。地則氣之渣滓，聚成形質者，但以其束于勁風旋轉之中，故得以兀然浮空，甚久而不墜耳。黄帝問于岐伯曰：「地有憑乎？」岐伯曰：「大氣舉之。」亦謂此也。
漢上朱氏曰：以天文言之，無非剛柔交錯，陰陽之精在地，象物成列，光耀離合，皆剛柔也。日，陽也，而爲離；月，陰也，而爲坎。緯星動者，陽也，而太白、辰星爲陰。經星不動者，陰也，而析木、鶉首爲陽。北斗振天二極不動，故曰「天文」也。聖人觀乎天文，則知剛柔有常矣，故南面而立，視昬旦之星，日月之次，以知四時寒暑之變。春震秋兑，泰之時也；夏離冬坎，賁之時也。泰易爲賁，四時互變，時變之象也。離有坎，日降而月升也；坎復成離，月降而日升也。天，氣也，而成文；地，形也，而有理。形散爲氣，明而幽也；氣聚成形，幽而明也。仰觀乎天，凡地之成形者，莫不有是文；俯察乎地，凡天之成象者，莫不具是理。故分而爲二，揲之以四，生二義、四象、八卦，成二百八十四爻，萬有一千五百二十策，皆原于太極，知此則知幽明之故也。鳥獸之文即天文。太玄曰：「察龍虎之文，觀鳥獸之理，舉鳥獸則龜見矣。仰觀龍虎鳥龜之文，其形成于地；俯觀山川原隰之宜，其象見於天。凡在地者，皆法天者也。」或問：「天有形乎？」曰：「天積陽也，氣也。」易曰：「日月麗乎天，百穀草木麗乎土。日月附麗乎天，亦若百穀草木之麗乎土。天果有質歟？日月之行，或遲或速，奔星上下前後，或卑或高，不得自如。」莊周曰：「天之蒼蒼，其正色耶？其視下也，亦若是而已。」列禦寇曰：「日月星辰，積氣中之有光耀者。」郄萌曰：「天了無質。」鄭康成曰：「天清明無形。」或曰：「星隕石，何也？」曰：「光耀既散，氣凝爲石，如人之精神既散，形亦剛彊矣。」故曰：「在天成象，在地成形。」成形者，皆地也。坎，坤體也，坎中之乾二五也。乾陽流於坤陰，故月以速爲退，月體不明，待日而明。明者，乾也。横渠曰「日月之精，互藏其宅」是也。乾言「日月合其明」者，坎、離互用也。豫言「日月不過」者，坎爲月，伏離爲日，日月會于北方也。恒言「日月得天」者，乾九四之五變離坎也。小畜上九、中孚六四、歸妹六五，月幾望者，小畜四有伏坎，巽有伏震，月在東，日在西，望也；中孚訟坎變震，月在東，亦望也；歸妹六五，月在東，日在西，亦望也。然曰「幾望者」，小畜、中孚，坎在四也；歸妹六五，爻在五也。坎在四，若五，則中矣，是故日望月則月食，月掩日則日食，坎、離之交勝也。離在地爲火，在天爲日，乾體也，其中晝乃坤之二五，横渠所謂「陰陽之精，互藏其宅」歟。行遲者，陰麗乎陽也。晉曰「晝」者，日出地上，進而中也。豊曰「宜日中」者，九四之五也。離九三、豊彖曰「日昃」者，日中而又西也。乾九三、既濟曰「終日」者，日在下也。豫六二曰「不終日」者，二動之五成離，日在上也。夬九二曰「暮夜」者，動成離，日在西方之下，日薄于虞淵之時也，或曰「日入爲夕」。大畜曰「日新」者，大壯一變需，坎月離日合照也，再變大畜，艮終復始日新也。益曰「日進」者，初九自下而進也。卜丘楚論十日，其説源于易之晝夜。又爲「大明」者，懸象著明，莫大於日月，而月受明於日，陽爲大，陰爲小，故曰「大明」。乾「大明終始」，晉「進而麗乎大明」，皆日也。又爲「明」者，日月相推而生明。屯九五求四，四往之五，訟初往四，皆坎月在東，月之明也；大有九四離動、井九五、旅上體，日在上，日之明也。困初六、豊九四曰「幽不明」者，日在西而隱伏也。大有、賁、同人、明夷曰「文明」者，離居二五也。坤爲文，又爲光者，日月之明無所不及也。孟子曰：「日月有明，容光必照。」管輅曰：「日中爲光。」易凡言「光」者，皆明之所及也。坤之「化光」者，含坎、離也；觀之「觀光」者，四五交也；頤之「光」者，四施初也；夬之「光」者，離自下升也；未濟之「光」者，二五易也；需「光亨」者，大壯四之五，日西月東，四五得位也。凡言「未光」者，皆未能行也，屯九五，未之二也；噬嗑九四，噬六五而後光也；晉上九，反三自治而後光也；夬九五，中行上決而後光也；萃九五之二而後光也。凡言「光明」者，兼體用也，老子曰：「用其光，復歸於明，體用合一，光明無盡。」履剛中正而不倚，故離自下升，光明不疚，言無私照也；謙以剛濟柔，故坎自上降，萬物化光，言皆相見也；艮行止，動靜不失其時，故坎、離下濟，其道光明，言久不息也。凡言「光大」者，其象與光明同，曰大者，指陽爻也。坤曰「光大」者，初三五也；涣六四曰「光大」者，二從四也；咸九四，可以光大者九也，四來初往，則離、坎成；四往初來，則離、坎毁，未光大也；益自否之九四，三變離、坎而成益，大者光也。言「光輝」者，日月之光揮散也。言「暉」者，主離日也。管輅曰：「朝日爲暉。」或曰：「星辰，何象也？」曰：「艮、離也。」邵雍曰：「離爲星。賁、艮上，離下。」彖曰：「柔來文剛。」又曰：「分剛上而文柔，天文也。」班固曰：「陰陽之精，其本在地。」張衡曰：「地有山嶽，精鐘爲星。蓋星辰者，地之精氣上發乎天而有光耀者也。星，日之餘也。辰，月之餘也。月生於日之所照也，衆星被耀，因水轉光，三辰同形，陰陽相配，其體則艮也。」河洛篇曰：「天中極星，崑崙之墟，天門明堂，太山之精，中挺三台也，五靈諸侯也。」岍、岐、荆山、壺口、雷首、太嶽、砥柱，東方之宿也；析城、王屋、太行、恒山、碣石、西傾、朱圉，北方之宿也；鳥鼠、太華、熊耳、外方、桐柏、嶓冢、陪尾，西方之宿也；荆山、内方、大别、岷山、衡山、九江、敷淺原，南方之宿也。九隘之險，九河之曲，瀁水三危，汶江九折，上爲列星，諸賢之論，不詭於經矣。故精斁氣歇，坎極離見，乃有隕星。其光燭地者，離也。隕而成石，或爲阜堆塵沙者，艮也。日爲陽，月爲陰。歲、熒惑、鎮爲陽，太白、辰爲陰。斗魁爲陽，尾爲陰。天南爲陽，北爲陰。東爲陽，西爲陰。日月東行，天西轉。日自牽牛至東井，分剛上而文柔也。月自角至壁，柔來而文剛也。五星東行，有遲有速。北斗西行，昏明迭建。二十八宿，分配五行，各有陰陽，四時隱見。至於中外之宫，無名之星，河漢之精，皆發乎陰陽者也，則二氣交錯，成天之文，信矣。
蘇氏曰：天地一物也，陰陽一氣也。或爲象，或爲形，所在之不同，故在云者明其一也。象者，形之精華發於上者也；形者，象之體質留於下者也。人見其上下，真以爲兩矣，豈知其未嘗不一耶？由是觀之，世之所謂變化者，未嘗不出於一，而兩於所在也。自兩以往，有不可勝計者矣。
繫辭：「懸象著明，莫大乎日月。」虞翻曰：謂日月懸天成八卦象：三日暮，震象，月出庚；八日，兑象，月見丁；十五日，乾象，月盈甲壬；十六日旦，巽象，月退辛；二十三日，艮象，月消丙；三十日，坤象，月滅乙。晦夕朔旦，則坎象，水流戊；日中則離，離象，火就己。戊己土位，象見於中，日月相推，而明生焉。
蠱：「先甲三日，後甲三日。」虞翻曰：謂初變成乾，乾爲「甲」。至二成離，離爲日。謂乾三爻在前，故「先甲三日」，賁時也。變三至四體離，至五成乾，乾三爻在後，故「後甲三日」，无妄時也。易出震，消息歷乾、坤象。乾爲「始」，坤爲「終」，故「終則有始」。乾爲「天」，震爲「行」，故「天行」也。
巽九五：「先庚三日，後庚三日。」虞翻曰：謂變初至二成離，至三成震，震主庚，離爲日，震三爻在前，故「先庚三日」，謂益時也。動四至五成離，終上成震，震爻在後，故「後庚三日」也。乾成於甲，坤成於庚，陰陽天地之始終，故經舉「甲庚」於蠱彖、巽五也。
漢上朱氏曰：「己日」當讀作「戊己」之「己」。十日至庚而更，更，革也。自庚至己，十日浹矣。己日者，浹日也。革自遯來，无妄變也，二變家人，三變離，四變革。无妄之震納庚，革之離納己，故有此象。二應五，三應上，孚也。
趙氏曰：天道左旋，日月右轉，兩曜行天，若彈丸然。月受日光，向爲明，而背爲魄，下土視之，則有盈闕。蓋日行一度，一歲一周天；月行十三度十九分度之七，一月一周天。合離盈速之既異，朓朒弦望之攸分。魄者，月之體，坤之純陰象焉；明者，日之光，乾之純陽象焉。其生明也，一陽在下，震之象；其生魄也，一陰在下，巽之象。二陽浸長，上弦爲兑；二陰浸長，下弦爲艮。三日明於庚，震納庚也；十六魄於辛，巽納辛也；八日弦於丁，兑納丁也；廿三弦於丙，艮納丙也。日月相望於三五，月盈在甲，故乾納甲；日月合符於晦朔，月没於乙，故坤納乙。明滿於甲，而盡乎壬，壬，廿九日也，過則晦矣，故乾復納壬；魄全於乙，而止乎癸，癸，二日也，過則明矣，故坤復納癸。望前月行先乎日，故以昬定；望後月行後乎日，故以晨定。月近於朔，故必三十度而明始見；月遠於望，故不待十度而魄已生。日月相去各九十餘度，四分天之一，明與魄分，謂之「弦」；日月相對各百八十餘度，直乎天之半，明周乎魄，謂之「望」。日，離也，納己，己居陽中；月，坎也，納戊，戊居陰中。日月合德，戊己無位，循環不窮，所以爲中。
朱氏參同契説曰：首言「乾、坤、坎、離」四卦，橐籥之外，其次即言「屯、蒙六十卦」，以見一日用功之早晚，又次即言「納甲六卦」，以見一月用功之進退，又次即言「十二辟卦」，以分納甲六卦而兩之。蓋内以詳理月節，而外以兼統歲功，其所取於易以爲説者，如是而已。初未嘗及夫三百八十四爻也。今世所傳火候之法，乃以三百八十四爻爲一周天之數，以一爻直一日，而爻多日少，則不免去其四卦二十四爻，以候二十四氣之至而漸加焉。已非出於自然脗合之度矣。且當日所用之爻，或陰或陽，初無次第，不知工夫有何分别。又況一日之間已周三百六十之數，而其一氣所加，僅得一爻，多少、重輕，不相權準。又此二十四者，進增微漸，退減暴疾，無復往來循環之勢，恐亦後人以意爲之，未必魏君之本指也。參同之書，本不爲明易，乃姑借此納甲之法，以寓其行持進退之候。異時每欲學之，而不得其傳，無下手處，不敢輕議。然其所言納甲之法，則今所傳京房占法，見於火珠林者，是其遺説。沈存中筆談解釋甚詳，亦自有理。參同所云：「甲乙丙丁庚辛」者，乃以月之昬旦出没言之，非以分六卦之方也。此雖非爲明易而設，然易中無所不有。苟其言自成一説，可推而通，則亦無害於易。
正義曰：案易緯稽覽圖云：「卦氣起中孚。」故離、坎、震、兑，各主其一方。其餘六十卦，卦有六爻，爻别主一日。凡主三百六十日，餘有五日四分日之一者，每日分爲八十分，五日分爲四百分，四分日之一又爲二十分，是四百二十分。六十卦分之，六七四十二，卦别各得七分，是每卦得六日七分也。剥卦陽氣之盡，在於九月之末。十月當純坤用事，坤卦有六日七分。坤卦之盡，則復卦陽來，是從剥盡至陽氣來復，隔坤之一卦六日七分，舉成數言之。
大衍曆議曰：十二月卦，出於孟氏章句，其説易本於氣，而後以人事明之。京氏又以卦爻配期之日，坎、離、震、兑，其用事自分至之首，皆得八十分日之七十三，頤、晉、井、大畜，皆五日十四分，餘皆六日七分。止於占災眚與吉凶善敗之事。至於觀陰陽之變，則錯亂而不明。自乾象曆以降，皆因京氏。惟天保曆依易通統軌圖，自八十有二節，五卦初爻，相次用事，及上爻而與中氣偕終，非京氏本旨及七略所傳。按郞顗所傳卦，皆六日七分，不以初爻相次用事，齊曆謬矣。
漢上朱氏曰：先儒舊傳自子夏、京房、陸績、虞翻，皆以陽涉六陰，極而反初爲七日。至王昭素乃暢其説，曰：「乾有六陽，坤有六陰。一陰自五月而生，屬坤，陰道始進，陽道漸消。九月一陽在上，衆陰剥物。至十月則六陰數極。十一月一陽復生。自剥至十一月，隔坤之六陰，陰數既六，過六而七，則位屬陽。以此知過坤六位，既六日之象，至於復，爲七日之象。」是以安定曰：「凡歷七爻，以一爻爲一日，故爲之七日。」伊川曰：「七變而爲復，故云七日。」蘇子曰：「坤與初九爲七，其實皆源於子夏。夫陽生於子，陰生於午，自午至子，七而必復。」乾、坤，消息之理也。故以一日言之，自午時至夜半，復得子時；以一年言之，自五月至十一月，復得子月；以一月言之，自午日凡七日，復得子日；以一紀言之，自午歲凡七歲，復得子歲。天道運行，其數自爾，合之爲一紀，分之爲一歲、一月、一日，莫不皆然。故六十卦當三百六十日，而兩卦相去皆以七日，且卦有以爻爲歲者，有以爻爲月者，有以爻爲日者，於復言「七日來復」者，明卦氣也。陸希聲謂聖人言「七日來復」，爲曆數之微明，是也。以消息言之，自立冬十月節，至大雪十一月節，坤至復卦，凡歷七爻；以卦氣言之，自冬至十一月中氣，卦起中孚至復卦，凡歷七日。聖人觀天道之行，反復不過七日，故曰「七日來復」。彖曰：「七日來復，天行也。」王輔嗣曰：「復不可遠也。夫天道如是，復道豈可遠乎？豈惟不可遠，亦不能遠矣。」中孚，十一月之卦也，以歲言之，陽始於冬至；以曆言之，日始於牽牛；以日言之，晝始於夜半；以人言之，慮始於心思。易於復言「七日來復」，冬至也；於姤言「品物咸章」，夏至也。舉二至，則律曆見矣。
陸氏曰：臨九二爻體在兑，兑，陰卦也，有陽消之象焉，故稱「八月有凶」，戒之也；復卦初爻體震，震，陽卦也，有陽息之象焉，故稱「七日來復」，喜之也。兑在西方，月生於西，兑象得八，故曰「八月」，戒在遠也；震在東方，日生於東，震象得七，故曰「七日」，喜於近也。七、八主靜，故於彖象言之。
朱氏曰：自五月姤卦一陰始生，至此七爻，而一陽來復，乃天運之自然，積陰之下一陽復生，天地生物之心，幾於滅息，而至此乃復得可見。在人則爲靜極而動，惡極而善，本心幾息而復見之端也。邵子之詩曰：「冬至子之半，天心無改移。一陽初動處，萬物未生時。玄酒味方淡，大音聲正希。此言如不信，更請問庖犧。」至哉言也，學者宜盡心焉。
漢上朱氏曰：乾始於坎，而終於離；坤始於離，而終於坎。乾終而坤革之，地革天也，陽極生陰乃爲寒；坤終而乾革之，天革地也，陰極生陽乃爲暑。天地相革，寒暑相成，是亦水火相息也。坎冬、離夏、震春、兑秋，四時也。故曰：「天地革，而四時成。」君子觀澤中有火，則知日月、坎離有交會之道。日，火也；月，水也。冬至日起牽牛一度，右行而周十二次，盡斗二十六度，則復還牽牛之一度，而曆更端矣。牽牛者，星紀也，水之位也。日月交會於此，澤中有火之象也。曆更端者，革也。昔者黄帝迎日推策，始作調曆。閲世十一，歷年五千，而更七曆。至漢造曆，歲在甲子，乃十一月冬至甲子朔爲入曆之始。是時日月如合璧，復會于牽牛，距上元太初十四萬三千一百二十七歲。蓋日月盈縮，與天錯行，積久閏差，君子必修治其曆，以明四時之正。所謂四時之正者，冬至日月必會于牽牛之一度，而弦望晦朔，分至啓閉，皆得其正矣。日月不會者，司曆之過也。嘗問曆於郭忠孝曰：「古曆起於牽牛一度，沈括謂『今宿於斗六度，謂之歲差』，何也？」曰：「久則必差，差久必復於牽牛。牽牛一度者，乃上元太初起曆之元也。」天之動始於坎，歷艮與震而左行；地之動始於離，歷坤與兑而右行。是以日月會于牽牛，萬物成於艮。故曰：「天地以順動，故日月不過，而四時不忒。」
蔡氏曰：黄道之差，始自春分、秋分赤道所交；月道之差，始自交初、交中黄道所交。日出入赤道二十四度，月出入黄道六度。黄道一周，退前所交六十分度之一，是謂歲差；月道一周，退前所交一度八萬九千七百七十三分度之四萬三千五百三少半，積二萬一千九百一十五年而歲差周，積二百二十一月及分一千七百五十三而交道周矣。赤道紘帶天之中，日道、月道斜交赤道之内外，其周圍、長短與赤道無差，而日月每日行度，亦無盈縮進退。曆家欲求日月交會，故以赤道爲起算之法，以赤道度數而揆之黄道，則日行有盈縮焉。以赤道度數而揆之月道，則月行有進退焉，非日月之行真有盈縮進退也。
沙隨程氏曰：分而爲二、掛一，曰「象兩」、「象三」，而不曰「兩儀」、「三才」者，此據曆法言之。陽爲春夏，陰爲秋冬，所謂兩也；陽爲夏，陰爲冬，春秋爲陰陽之中，所謂三也。故揲之以四，然後以象四時，歸奇於扐以象閏，五歲再閏，故再扐而後掛，此十有八變之一也。指間曰扐。按曆法，十九年七閏爲一章，其間五歲再閏者二，餘亦不滿六歲，故舉其大數曰「五歲再閏」。二十七章爲一會，三會爲一統，三統爲一元。元四千六百一十七歲，冬至甲子朔旦無餘分，此太元之曆法也，是謂天統；千五百三十九歲，甲辰朔旦冬至無餘分，是謂地統；又千五百三十九歲，甲申朔旦冬至無餘分，是謂人統。云：元二百四十三章也。
漢上朱氏曰：得五與四四，則策數三十六，四九也，是爲乾之策，乾之象，老陽也；得九與八八，則策數二十四，四六也，是爲坤之策，坤之策，老陰也；得五與八八，得九與四八，策數皆二十八，四七也，是爲震、坎、艮之策，少陽也；得九與四四，得五與四八，策數皆三十二，四八也，是爲巽、離、兑之策，少陰也。三十六合二十四，六十也。二十八合三十二，亦六十也。乾之策，六爻二百一十有六；坤之策，六爻一百四十有四。乾、坤之策，凡三百有六十。當期之日，具四時也。震、坎、艮之策，六爻一百六十有八；巽、離、兑之策，六爻一百九十有二。震、坎、艮、巽、離、兑之策，凡三百有六十，亦當期之日。舉乾、坤，則六卦舉矣。劉牧謂：「經唯舉乾、坤、老陽、老陰，三百六十之數，當期之日，不更别舉他卦之爻，而疑『六日七分』之義，此不以三隅反也。」唐陸希聲謂：「易以年統月，以歲統旬，以日統時。」凡言月者，以一策當一月，一九之策，三十有六，是爲三年，故曰「皆一九之策」也，又曰「以年統月」。一日，十二時；七日，八十四時。一九之策，三十六；二六之策，四十八。凡八十有四，是爲七日八十四時，故曰「七日」者，「一九、二六之策」也，又曰「以日統時」。一朔之旬三十日。七，二十八策；八，三十二策。凡六十策，半之爲三十，故曰言旬者，合七、八之策而半之，以象一朔之旬。一閏三十日，再閏六十日。九，三十六策；六，二十四策。凡六十策，故曰言歲者全之，以象再閏之日。月有朔虛，故半之；歲有中盈，故全之。一月三旬，八月二十四旬，而老陰之策，二十有四，故曰「八月之旬」。當極陰之策，二十有四，三歲爲一閏，一歲三百六十日，而二篇之爻三百八十有四，除三百六十日，餘二十四日，故曰「閏之日」。當二篇之爻八十有四，乾、坤之策，當期之日，而少六日，故曰「虛分包焉」。二篇之爻二百八十四爻，多二十四日，故曰「盈分萃焉」。其説本於繫辭坤、乾之策，當期之日，然時有牴牾。
龜山楊氏曰：以爻當期，其原出於繫辭，而以星、日、氣候分布諸爻，易未有也。其流詳於緯書，世傳稽覽圖是也。揚子草玄，益用此耳。卦氣起於中孚，冬至卦也，太玄以中準之；其次復卦，太玄以周準之；升大寒卦也，太玄以干準之。今之曆書亦然，而先天以復爲冬至，噬嗑爲大寒。
林氏曰：大哉易乎！本夫道德性情之妙，而考諸陰陽氣數之中。如復所謂「七日」，臨所謂「八月」，蠱所謂「先甲後甲」，巽所謂「先庚後庚」。又如十年、三歲、月幾望、己日乃孚，是皆陰陽氣數當然之變，又豈浮説遁辭所能得也？嘗考之大傳，乾、坤之策，凡三百有六十，以當期之日，其所以酬酢萬變，終終而始始者，不出乎四時、五行，當期之數也。孟氏而下，有焦贛氏，以一卦變爲六十四，積而至四千九十六。凡一卦所主六日，震、離、坎、兑寄直於分至之日。如曰冬至則坎用事，次未濟，次蹇，次頤，次中孚，次復，當期之數，循環爲變，此正子雲以太玄準易法也。然太玄以二首統九日，自中孚起牽牛一度，則於焦氏之法微有不合。其後孔穎達求之易緯，又以四正卦各主其一方，卦有六爻，爻主一氣，所謂二十四氣也。其餘卦六十，爲爻者三百六十，六日七分，則以一卦主之，較以周天之度，無有餘不足之分。三家之學，是皆以卦氣言易者也，然當期之數，所用不同如此。
朱氏曰：謂「温厚之氣，盛於東南；嚴凝之氣，盛於西北」者，禮家之説也；謂「陽生於子，於卦爲復；陰生於午，於卦爲姤」者，曆家之説也；謂「巽位東南，乾位西北」者，説卦之説也。此三者各爲一説，而禮家、曆家之言猶可相通，至於説卦，則其卦位自爲一説，而與彼二者不相謀矣。乾於文王八卦之位在西北，於十二卦之位在東南；坤於文王八卦之位在西南，於十二卦之位在西北。故今圖列文王八卦於内，而布十二卦於外，以見彼此位置迥然不同。論十二卦，則陽始於子，而終於巳；陰始於午，而終於亥。論四時之氣，則陽始於寅，而終於未；陰始於申，而終於丑。此二説者雖若小差，而所争不過二位。蓋子位一陽雖生，而未出乎地，至寅位泰卦，則三陽之生，方出地上，而温厚之氣從此始焉。巳位乾卦，六陽雖極，而温厚之氣未終。故午位一陰雖生，而未害於陽，必至未位遯卦，而後温厚之氣始盡也。其午位陰巳主，而嚴凝之氣，及申方始；亥位六陰雖極，而嚴凝之氣，至丑方盡。義亦倣此。蓋地中之氣難見，而地上之氣易識。故周人以建子爲正，雖得天統，而孔子之論爲邦，乃以夏時爲正，蓋取其陰陽始終之著明也。坤、蹇、解卦之彖辭皆以東北爲陽方，西南爲陰方，然則謂冬春爲陽，夏秋爲陰，亦是一説。但説卦又以乾爲西北，則陰又不盡乎西；以巽爲東南，則陽有不盡乎東，又與三卦彖辭不同。但此自是一説，與他説如十二卦之類，各不相通爾。陽主進，而陰主退；陽主息，而陰主消。進而息者，其氣强；退而消者，其氣弱，此陰陽之所以爲剛柔也。陽剛温厚居東南，主春夏，而以作長爲事；陰柔嚴凝居西北，主秋冬，而以斂藏爲事。作長爲生，斂藏爲殺，此剛柔之所以爲仁義也。以此觀之，則陰陽、剛柔、仁義之位，豈不曉然。而彼楊子雲之所謂「於仁也柔，於義也剛」者，乃自其用處之末流言之，蓋亦所謂「陽中之陰，陰中之陽」，固不妨自爲一義，但不可以雜乎此而論之。且天地之間一氣而已，分陰、分陽便是兩物，故陽爲仁，而陰爲義。然陰陽又各分而爲二，故陽之初，爲木，爲春，爲仁；陽之盛，爲火，爲夏，爲禮；陰之初，爲金，爲秋，爲義；陰之極，爲水，爲冬，爲智。蓋仁之惻隱，方自中出，而禮之恭敬，則已盡發於外；義之羞惡，方自外入，而智之是非，則已全伏於中。故其象類如此，非是假合附會，若能默會於心，便自可見。元亨利貞，其理亦然，文言取類，尤爲明白，五行之中，四者既各有所屬。而土居中宫，爲四行之地，四時之主。在人則爲信、爲真實之義，而爲四德之地，衆善之主也。蓋天人一物，内外一理，流通貫徹，初無間隔。邵子曰：「至哉！文王之作易也。其得天地之用乎，故乾、坤交而爲泰，坎、離交而爲既濟也。乾生於子，坤生於午，坎終於寅，離終於申，以應天之時也。置乾於西北，退坤於西南，長子用事，而長女代母。坎、離得位，而兑、艮爲耦，以應地之方也。王者之法，其盡於是矣。」此言文王改易伏羲卦圖之意也。蓋自乾南、坤北而交，則乾北、坤南而爲泰矣；自離東、坎西而交，則離西、坎東而爲既濟矣。乾、坤之交者，自其所以成，而反其所由生也，故再變則乾退乎西北，坤退乎西南也。坎、離之變者，東自上而西，西自下而東也，故乾、坤既退，則離得乾位，而坎得坤位也。震用事者，發生於東方；巽代母者，長養於東南也。
易通卦驗曰：冬至四十五日，以次周天三百六十五日，復當故卦。乾，西北也，主立冬；坎，北方也，主冬至；艮，東北也，主立春；震，東方也，主春分；巽，東南也，主立夏；離，南方也，主夏至；坤，西南也，主立秋；兑，西方也，主秋分。
漢上朱氏曰：伏羲畫卦，乾上坤下，立天地之位；歸藏先坤後乾，首萬物之母；連山乾始於子，坤始於午。至於周易尊乾卑坤，其體乃定。闔闢，以一歲言之，寒暑也；以一日言之，晝夜也；以一身言之，出入之息，死生之變也。先闔則無闢，無靜則無動，此歸藏所以先坤歟。
吕氏曰：天下惟有一理，坤之彖止曰「乃順承天，德合無疆」而已。蓋理未有在乾之外者也，故曰「效法」之謂「坤」。泰内健而外順，否内柔而外剛，何也？乾，健也，坤，順也，否則上下不交，有天地之形，而無乾坤之用，故不言健順。
古法以紀蔀爲宗，從伏羲先天甲寅，積周一千八百一十四紀，再入十五紀人元一十有二蔀，當癸酉蔀。歲在己丑而生帝堯，至甲辰歲十有六即位，越二十有一歲得甲子，而演紀作曆。是年天正冬至日在虛一度，按乾鑿度、皇極經世及漢皇甫謐所載並然。
按紀元曆。歲周三百六十五度二千四百三十六分，此一歲之氣積分也。周天三百六十五度二千五百六十四分，太陽所躔周天之度也。歲差一百二十八分。注云：以歲周數除周天數，即得太陽歲行不及之分。度母一萬。注云：以一度爲萬分。自演紀至開元甲子冬至，日在斗十度，凡退三十八度四千一百二十八分；至乾德甲子冬至，日在斗六度，凡退四十度四千八百四十八分；至慶曆甲申冬至，日在斗五度。此法通古合今。故知堯曆，日在虛度，而鳥、火、昴、虛，以仲月昏中，合堯典。
按乾鑿度，入天元一千八百一十四紀，再十五紀，而堯生於人元之癸酉蔀己丑歲，至甲辰歲十有六，以唐侯升爲天子，至文王受洛書。再入十六紀，當天元戊午蔀，二十四歲在癸丑，又五年戊午，受丹書，明年己未改元。越十有二年，辛未正月戊午，武王伐商，故經曰：「惟有十三年春，一月戊午，師渡孟津。」由此逆推，今古不差。
三統曆：七十六年爲一蔀，二十蔀爲一紀，積一千五百二十歲。凡紀首者，皆歲甲寅日甲子，即以甲子之日爲初蔀，名甲子蔀，一也。滿七十六歲，其後年初日次癸卯，即以癸卯爲蔀首，二也。從此以後，壬午爲蔀，三也。乙酉蔀，二十也，是一紀之數，終而復始。
朱氏曰：曆，所以紀數之書也；象，所以觀天之器也。日，陽精，一日而繞地一周；月，陰精，一月而與日一會。星二十八宿，衆星爲經；金木水火土，五星爲緯。辰以日月所會，分周天之度爲十二次。
正義曰：古時真曆，遭戰國及秦而亡，漢存六曆，雖詳於五紀之論，皆秦漢之際假託爲之，實不得正。
大衍曆議曰：漢自中興以來，圖讖漏泄，而考靈曜、命曆序皆有甲寅元，其所起在四分曆庚申元後百一十四歲，緯所載「壬子冬至」，則其遺術也。
董巴議曰：昔伏羲始造八卦，作三畫，以象二十四氣。黄帝因之，初作調曆。歷代十一，更年五千，凡有七曆。顓頊以今之孟春正月爲元，其時正月朔旦立春，五星會于天廟，營室也，冰凍始泮，蟄蟲始發，雞始三號，天曰「作時」，地曰「作昌」，人曰「作樂」，鳥獸萬物，莫不應和，故顓頊聖人爲曆宗也。湯作殷曆，弗復以正月朔旦立春爲節，更以十一月朔旦冬至爲元首，下至周、魯及漢，皆從其節，據正四時。夏爲得天，以承堯舜，從顓頊故也。禮記大戴曰：「虞夏之曆，建正於孟春」，此之謂也。
朱氏曰：天體至圓，周圍三百六十五度四分度之一，繞地左旋，常一日一周而過一度。日麗天而少遲，一日繞地一周無餘，而常不及天一度，積三百六十五日九百四十分日之二百三十五，而與初躔會，是一歲日行之數也。月麗天而尤遲，一日常不及天十三度十九分度之七，積二十九日九百四十分日之四百九十九，而與日會，十二會，得全日三百四十八，餘分之積五千九百八十八，如日法九百四十而一，得六不盡三百四十八，通計得日三百五十四九百四十分日之三百四十八，是一歲月行之數也。歲有十二月，月有三十日，三百六十者，歲之常數也。故日行而多五日九百四十分日之二百三十五者，爲氣盈；月行而少五日九百四十分日之五百九十二者，爲朔虛。合氣盈朔虛，而閏生焉。故一歲閏率則十日九百四十分日之八百二十七。三歲一閏，則三十二日九百四十分日之六百一。五歲再閏，則五十四日九百四十分日之三百七十五。十有九歲七閏，則氣、朔分齊，是爲一章也。故積之三年而不置閏，則春之一月入于夏，而時漸不定矣；子之一月入于丑，而歲漸不成矣。積之之久，至於三失閏，則春皆入夏，而時全不定矣。十二失閏，則子皆入丑，而歲全不成矣。
吴氏曰：三歲餘三十三日四分日之三，三歲一閏，尚餘三日四分日之三。五歲餘五十六日四分日之五，五歲再閏，則又少三日四分日之五。十九年七閏，謂之一章，總十九年而論之，餘二百一十三日四分日之三，閏月又小，七閏計二百單三日，尚餘十日四分日之三，積至八十一章，然後盈、虛之數盡而復始矣。今言三百有六旬有六日，意其以四分日之一而當一日焉。
胡氏曰：迎日推策，則有奇數。轉璣觀衡，則有其象。歸其於扐以象閏，數也。斗指兩辰之間，象也。象數者，天理也，非人所能爲也。故以定時成歲者，唐典也。以詔王居門終月者，周制也。班告朔於邦國，不以是爲附月之餘，而弗之數也。
葉氏曰：日之出納，以一日言之，則東西也；以一歲言之，則日陽，物隨陽以進退。南者，陽之正位。冬至陽始萌，日自斗而北行，則進而離其所，至春分而陽功顯，萬物於是皆作，故謂之「出」；夏至陰始萌，日自井而南行，則退而復其所，至秋分而陽功畢，萬物於是皆成，故謂之「納」。一日之出納，均於東西。惟仲春在奎十四度，仲秋在角五度，景居二至長短之中，去極俱九十一度，皆以卯出，以酉入。則嵎夷正其所自出也，故命曰暘谷；西正其所自入也，故命曰昧谷。因其一日出納之正，使治其一歲出納之事者，賓餞也。
正義曰：四方皆有七宿，各成一形。東方成龍形，西方成虎形，皆南首而北尾；南方成鳥形，北方成龜形，皆西首而東尾。天道左旋，日體右行，故星見之方，與四時相逆，春則南方見，夏則東方見，秋則北方見，冬則西方見。
何承天曰：堯典「日永星火，以正仲夏」，今季夏則火中。「宵中星虛，以殷仲秋」，今季秋則虛中。爾來二千七百餘年，以中星檢之，所差二十七、八度。則堯冬至日在須女十度左右也。漢太初曆冬至在牽牛初，後漢四分及魏景初法，同在斗二十一。
林氏曰：鳥、火、虛、昴，皆是分至之昏，見於南方，直正午之中星，而孔氏謂七星畢見，不以爲中星。王肅覺其非，遂謂「宅嵎夷，孟月也。日中、日永、宵中，仲月也。鳥、火、虛、昴，季月也」。此説並與天象偶合，然分孟、仲、季，非書之意。蓋不知曆家有歲差之法，以月令日在某宿而求之，所以不合。按曆家自北齊向子信始知歲差之法，以故曆推之，凡八十餘年差一度。月令日在某宿，比之堯時，則已差矣。故唐一行云：「月在虛一，則星火、星昴皆以仲月昏中。」而沈存中亦云：「堯典『日短星昴』，今乃『日短星東壁』。」
朱氏曰：中星或以象言，或以次言，或以星言者。蓋星適當昏中，則以星言，如星虛、星昴是也；星不當中，而適當其次者，則以次言，如尾、火是也；次不當中，而適界於兩次之間者，則以象言，如星、鳥是也。聖人作曆，推考參驗，以識四時中星，其立言之法，詳密如此。又按堯冬至日在虛，昏中昴，今日在斗，昏中壁。而中星古今不同者，蓋天有三百六十五度四分度之一，歲有三百六十五日四分日之一，天度四分之一而有餘，歲日四分之一而不足，故天度常平運而舒，日運常内轉而縮。天漸差而西，歲漸差而東，此即歲差之由。唐一行所謂「歲差者，日與黄道俱差」者，是也。古曆簡易，未立差法，但歲時占候修改，以與天合。至東晉虞喜，始以天爲天，以歲爲歲，乃至差法，以追其變，約以五十年而退一度。何承天以爲太過，乃倍其年而又反不及。至隋劉焯取二家中數爲七十五年，蓋爲近之，而亦未爲精密也。堯時昏旦星中於午，月令差於未，漢、晉以來又差，今比堯舜時似差及四分之一。
陳氏曰：書之所言，皆昏星也。書於仲夏舉房心，而月令舉亢。書於仲秋舉虛，而月令舉牛；書於仲冬舉昴，而月令舉壁。則書之中星常在後，而月令中星常在前，蓋月令舉月本，書舉月中也。
鄭氏曰：二十八宿環列於四方，隨天而西轉。四方雖有定星，而星無定居，各以時見於南方。天形北傾，故北極居天之中，而常在人北。二十八宿常半隱半見，日東行歷二十八宿，故隱見各有時，必於南方考之。惟仲春之月，四方之星各居其位，故星火在東，星鳥在南，星昴在西，星虛在北。至仲夏，則鳥轉而西，火轉而南，虛轉而東，昴轉而北。至仲秋，則火轉而西，虛轉而南，昴轉而東，鳥轉而北。至仲冬，則虛轉而西，昴轉而南，鳥轉而東，火轉而北。來歲仲春，則鳥又轉而南矣，循環無窮。堯典考中星，以正四時，甚簡而明，異乎吕令之星舉月本也。
夏氏曰：仲春之月，日在昴，入於酉地，初昏之時，鶉火之星見於南方正午之位。當是時也，晝五十刻，夜五十刻，晝夜相等，故曰「日中」。又云「星鳥」者，蓋是時朱鳥亦見南方，不言鶉火，而言星鳥，舉四象也。仲夏之月，日在星，入於酉地，初昏之時，大火見於南方正午之位。當是時也，晝長夜短，晝六十刻，夜四十刻，故謂之「日永星火」，此舉十二次也。仲秋之月，日在心，入於酉地，初昏之時，虛星見於南方正午之位。當是時也，晝夜分，晝五十刻，夜五十刻，故謂之「宵中星虛」。仲冬之月，日在虛，入於酉地，初昏之時，昴星見於南方正午之位。方是時也，晝短夜長，晝四十刻，夜六十刻，故謂之「日短星昴」，此舉二十八宿也。
賈逵曰：太初曆冬至日在牽牛初者，牽牛，初星也。古黄帝、夏、殷、周、魯，冬至日在建星，建星，即今斗星也。
蔡邕曰：顓帝曆術曰：「天元正月己巳朔旦立春，俱以日月起於天廟營室五度。」今月令孟春之月，日在營室。
王孝通詰傅仁均曰：「『日短星昴，以正仲冬』七宿畢見，舉中宿言耳。舉中宿則餘星可知。仁均專守昴中，執文害意，不亦謬乎？又月令：仲冬『昏東壁中』，明昴中非爲常準。若堯時，星昴昏中，差至東壁，然則堯前七千餘載，冬至昏翼中，日應在東井。井極北，去人最近，故暑；斗極南，去人最遠，故寒。寒暑易位，必不然矣。」仁均對曰：「宋祖沖之立歲差，隋張胄玄等因而修之，雖差數不同，各明其意。孝通未曉，乃執南斗爲冬至常星。夫日躔宿度，如郵傳之過，宿度既差，黄道隨而變矣。」
大衍曆議曰：夏曆十二次，立春，日在東壁三度，於太初星距壁一度太也。顓頊曆上元甲寅歲正月甲寅晨初合朔立春，七曜皆直艮維之首。蓋重黎受職於顓頊，九黎亂德，二官咸廢，帝堯復其子孫，命掌天地四時，以及虞夏。故本其所由生，命曰顓頊，其實夏曆也。湯作殷曆，更以十一月甲子合朔冬至爲上元。周人因之，距羲和千祀，昏明中星，率差半次。夏時直月節者，皆當十有二中，故因循夏令。其後吕不韋得之以爲秦法，更考中星，斷取近距，以乙卯歲正月己巳合朔立春爲上元。洪範傳曰：「曆記始於顓頊上元太始閼蒙攝提格之歲，畢陬之日，朔日己巳立春，七曜俱在營室五度。」是也。
正義曰：馬融云：「古制刻漏晝夜百刻，晝長六十刻，夜短四十刻；晝短四十刻，夜長六十刻；晝中五十刻，夜亦五十刻。」融之此言，據日出見爲説。天之晝夜，以日出入爲分；人之晝夜，以昏明爲限。日未出前二刻半爲明，日入後二刻半爲昏。損夜五刻以裨於晝，則晝多於夜，復校五刻。古今曆術與太史所候皆云：「夏至之晝六十五刻，夜三十五刻；冬至之晝四十五刻，夜五十五刻；春分、秋分之晝五十五刻，夜四十五刻，此其不易之法也。」然今太史細候之法，則校常法半刻也，從春分至于夏至，晝漸長，增九刻半；夏至至于秋分，所減亦如之；從秋分至于冬至，晝漸短，減十刻半；從冬至至于春分，其增亦如之。又於每氣之間，增減刻數有多有少，不可通而爲率。漢初未能審知，率九日增減一刻，和帝時，待詔霍融始請改之。鄭注書緯考靈曜仍云「今日增減一刻」，猶尚未覺誤也。鄭注此云：「日長者，日見之漏五十五刻；日短者，日見之漏四十五刻。」與曆不同，故王肅難云：「知日見之漏減，晝漏五刻，不意馬融爲傳已減之矣。因馬融所減而又減之，故日長爲五十五刻。因以冬至反之，取其夏至夜刻，以爲冬至晝短，此其所以誤。」
先生諱熹，字仲晦。父朱氏，為婺源著姓，以儒名家。吏部公擢進士第，入官尚書郎兼史事，以不附和議去國。文章行義，為學者師，號韋齋先生。吏部因仕入閩，至先生始寓建之崇安五夫里，今居建陽之考亭。先生以建炎四年九月十五日午時，生南劍尤溪之寓舍。先生本歙州人，世居婺源之永平鄉松巖里。宣和末，考吏部韋齋公松，字喬年，為建州政和縣尉，遭父承事府君喪，以貧不能歸，遂葬其親於政和縣護國寺側。服除，調南劍尤溪縣尉，去官，嘗僑寓建、劍二州。是歲館於尤溪之鄭氏，而先生生焉。
韋齋與内弟程復亨書云：“息婦生男，名五二。今五歲，上學矣。”按先生小名沈郎，小字季延。此云五二，以行稱。
孔子曰：“仁遠乎哉？我欲仁，斯仁至矣。”這箇全要人自去做。孟子所謂奕秋，只是争這些子，一箇進前要做，一箇不把當事。某年八九歲時，讀孟子到此，未嘗不慨然奮發，以為為學當如此做工夫，當時便有這箇意思。如此只是未知得是如何做工夫，自後更不肯休，一向要去做工夫。
時韋齋為吏部員外郎，以不附秦檜和議，出知饒州，請祠，居於家。初，韋齋師事羅豫章，與李延平為同門友，聞楊龜山所傳伊洛之學，獨得古先聖賢不傳之遺意，於是益自刻厲，痛刮浮華，以趨本實。日誦大學、中庸之書，以用力於致知誠意之地。自謂卞急害道，因取古人佩韋之義，名其齋曰韋齋，以自警焉。皇考吏部府君行狀云：又得浦城蕭公顗子莊、劍浦羅公從彦仲素而與之遊，則聞龜山楊氏所傳河洛之學。延平行狀云：先考吏部府君亦從羅公問學，與先生為同門友。韋齋先生書昆陽賦後云：為兒甥讀光武紀，至昆陽之戰，熹問：“何以能若是？”為道梗概，欣然領解，故書蘇子瞻昆陽賦畀之。先生跋云：“紹興庚申，熹年十一歲，先君罷官行朝，寓建陽，登高丘氏之居，暇日手書此賦以授熹，為説古今成敗興亡大致，慨然久之。”
當韋齋疾革時，手自為書，以家事屬少傅劉公子羽，而訣於籍溪胡憲原仲、白水劉勉之致中、少傅之弟屏山劉子翬彦冲。且顧謂先生曰：“此三人者，吾友也，學有淵源，吾所敬畏。吾即死，汝往父事之，而唯其言之聽。”韋齋殁，少傅為築室於其里第之傍，先生遂奉母夫人遷而居焉。乃遵遺訓，禀學於三君子之門，三君子撫教如子姪，而白水劉公因以其女妻之。不數年，二劉公相繼下世，獨事籍溪胡公為最久。屏山墓表云：先人疾病時，嘗顧語熹曰：“籍溪胡原仲、白水劉致中、屏山劉彦冲，此三人者，吾友也，其學皆有淵源，吾所敬畏。吾即死，汝往父事之，而唯其言之聽，則吾死不恨矣。”熹飲泣受言不敢忘。既没，則奉以告三君子而禀學焉。時先生之兄侍郎公尤以收恤孤窮為己任，以故熹獨得朝夕於先生之側，而先生亦不鄙其愚穉，所以教示期許，皆非常人之事。白水墓表云：先君子棄諸孤，先生慨然為經理其家事，而教誨熹如子姪，既又以其息女歸之。籍溪行狀云：先生所與同志，唯白水劉先生既與俱隱，又得屏山劉公彦冲先生而與之遊，更相切磋以就其學。熹之先君子，亦晚而定交焉。既病且没，遂因以屬其子。故熹於三君子之門，皆得供灑掃之役，而事先生為最久。少傅劉公碑云：先人晚從公遊，疾病，寓書以家事為寄。公惻然憐之，收教熹如子姪，故熹自幼得侍公左右。冠而欽名，粤惟古制。朱氏子熹，幼而騰異。友朋尚焉，請祝以字。字以元晦，表名之義。木晦於根，春榮曄敷。人晦於身，神明内腴。昔者曾子稱其友曰：有若無，實若虚。不斥厥名，而傳於書。雖百世之遠也，揣其氣象，知顔子如愚，迹參並遊，英馳俊驅。豈無他人，夫誰敢居？自諸子言志，回欲無伐，一宣於聲，終身弗越。陋巷闇然，其光烈烈。從事於斯，惟參也無慚。貫道惟一，省身則三。夾輔孔門，翱翔兩驂。學的欲正，吾知斯之為指南。惟先吏部，文儒之粹。彪炳育珍，文華其繼。來兹講磨，融融憙憙。真聰廓開，如源之方駛。望洋渺瀰，老我縮氣。古人不云乎，純亦不已。悵友道之衰變，切切而唯唯。子德不日新，則時予之耻。勿謂此耳，充之益充。借曰合矣，宜養於蒙。言而思毖，動而思躓。凛乎惴惴，惟顔、曾是畏。
某年十五六時，讀中庸“人一己百、人十己千”一章，因見吕與叔解得此段痛快，未嘗不悚然警厲奮發。某年十四五時，便覺得這物事是好底物事，心便愛了。某不敢自昧，實以銖累寸積而得之。
某從十七八歲讀孟子，至二十歲，只逐句去理會，更不通透。二十歲已後，方知不可恁地讀。元來許多長段，都自首尾相照管，脈絡相貫串，只恁地熟讀，自見得意思。從此看孟子，覺得意思極通快。某自十五六時至二十歲，史書都不要看，但覺得閑是閑，非没要緊，不難理會，大率才看得此等文字有味，畢竟粗心了。某舊年，思量義理未透，直是不能睡。初看子夏先傳後倦一章，凡三四夜，窮究到明，徹夜聞杜鵑聲。某舊讀“仲氏任只，其心塞淵。終温且惠，淑慎其身。先君之思，以勗寡人。既破我斧，又缺我斨。周公東征，四國是皇。哀我人斯，亦孔之將。”“伊尹曰：先王肇修人紀，從諫弗咈。先民時若，居上克明，為下克忠，與人不求備，檢身若不及。以至于有萬邦，兹維艱哉！”如此等處，直為之廢卷慨想而不能已。覺得朋友間看文字，難得這般意思。某二十歲前後，已看得書大意如此。某舊時，亦要無所不學，禪道、文章、楚辭、詩、兵法，事事要學。出入時，無數文字，事事有兩册。一日忽思曰：“且慢。我只一箇渾身，如何兼得許多？”自此逐時去了。大凡人知箇用心處，自無緣及得外事。跋曾南豐帖云：熹年二十許時，便喜讀南豐先生之文，竊慕效之。跋徐誠叟詩云：熹年十八九時，得拜徐先生於清湖之上，便蒙告以“克己歸仁”“知言養氣”之説。時蓋未達其言，久而後知其為不易之論也。
先是，婺源鄉丈人俞仲猷，嘗得先生少年翰墨以示其友董穎，相與嗟賞。穎有詩云：“共歎韋齋老，有子筆扛鼎。”時董琦嘗侍先生於鄉人之坐，酒酣，坐客以次歌誦。先生獨歌離騷經一章，吐音洪暢，坐客竦然。有帖與内弟程洵曰：“聞之諸先生，皆云‘作詩須從陶、柳門庭中來乃佳，不如是，無以發蕭散冲淡之趣，不免於局促塵埃，無繇到古人佳處也’。如選詩及韋蘇州詩，亦不可不熟觀，然更須讀語、孟，以深其本。”又帖云：“三百篇，性情之本；離騷，辭賦之宗，學詩而不本之於此，是亦淺矣。然學者所急亦不在此，學者之要務，反求諸己而已。反求諸己，别無要妙，語、孟二書，精之熟之，求見聖賢所以用意處，佩服而力持之可也。”按：虞集作復田記，略云：“吏部之來閩，質其先業百畝以為資。同鄉張公敦頤教授於劍，請為贖之。計十年之入，可以當其直，而後以田歸朱氏。癸亥，吏部没，張公以書慰文公於喪次，而歸田焉。庚午，公省墓於婺源，以其租入充省掃祭祀之用。”
初，龜山先生倡道東南，從遊甚衆，語其潛思力行、任重詣極者，羅公仲素一人而已。李先生諱侗，字愿中。受學羅公，實得其傳，同門皆以為不及。然樂道不仕，人罕知之。沙縣鄧迪天啟嘗曰：“愿中如冰壺秋月，瑩澈無瑕。”韋齋深以為知言，先生少耳熟焉。至是，將赴同安，特往見之。初師屏山、籍溪，籍溪學於文定，又好佛、老。以文定之學為論治道則可，而道未至。然於佛、老，亦未有見。屏山少年能為舉業，官莆田，接塔下一僧，能入定，數日後乃見了。老歸家讀儒書，以為與佛合，故作聖傳論。其後屏山先亡，籍溪在，某自見於此道未有所得，乃見延平。延平行狀云：初，龜山先生倡道東南，士之遊其門者甚衆，然語其潛思力行、任重詣極如羅公，蓋一人而已。先生既從之學，講誦之餘，危坐終日，以驗夫喜、怒、哀、樂未發之前氣象為如何，而求所謂“中”者。蓋久之而知天下之大本，真有在乎是也。又云：其接後學答問，窮晝夜不倦，隨人淺深，誘之各不同，而要以反身自得，而可以入於聖賢之域。故其言曰：“學問之道，不在多言，但默坐澄心，體認天理。若見雖一毫私欲之發，亦退聽矣。久久用力於此，庶幾漸明講學，始有得力耳。”又嘗曰：“學者之病，在於未有灑然冰解凍釋處，縱有力持守，不過苟免顯然悔尤而已，若此者，恐未足道也。”又嘗曰：“讀書者知其所言，莫非吾事，而即吾身以求之，則凡聖賢所至，而吾所未至者，皆可勉而進矣。若直以文字求之，悦其詞義，以資誦説，其不為玩物喪志者幾希。”以故未嘗為講解文書，然其辨析精微，毫釐畢察。嘗語問者曰：“講學切要，在深潛縝密，然後氣味深長，蹊徑不差。若概以理一而不察其分之殊，此學者所以流於疑似亂真之説而不自知也。”其開端示人，大要類此。
蒞職勤敏，纖悉必親，郡縣長吏，事倚以决。苟利於民，雖勞無憚。職兼學事，選邑之秀民充弟子員，訪求名士以為表率，日與講説聖賢修己治人之道。年方踰冠，聞其風者，已知學之有師而尊慕之。廨有燕坐之室，更名曰高士軒，而以令甲凡簿所當為者，大書楣間。又職兼學事，身率諸生，規矩甚嚴。初，士子尚循故態，食已則去。先生為文勸諭之，以為學如不及，猶恐失之，此君子所以孳孳焉愛日不倦，而競尺寸之陰也。今聞諸生晨起入學，未及日中，各已散去，豈愛日之意哉？蓋今日學者舍科舉之業，則無以為也，故苟足以應有司之求，則至於怠游而不知返，使古人之學止於如此，則可以得志於科舉斯已矣。所以孳孳焉愛日不倦，死而後已者，果何為哉？諸君苟思於科舉之外，知所以為學，則將有欲已不能者矣。先生既選邑之秀民充弟子員，身加督厲。有本縣進士徐應中議論純正，王賓操履堅確，敦請赴學，待以賓客之禮，俾諸生有所矜式。又有柯君翰者，家居教授常百餘人，行峻不苟，遂請為學職。衆益有所嚴憚，不敢為非。先生又以為區區防之於法制之末，而理義不足以悦其心，則亦無以使之知所趨而興於行。乃增修講問之法，使職事、諸生相與漸摩，理義有以博其内，規矩有以約其外，學者翕然從之。以至學殿、講座、齋舍，悉加整葺云。昔在同安作簿時，每點追税，必先期曉示，只以一幅紙，截作三片，作小榜徧帖云：本廳取幾日點追甚鄉分税，仰人户鄉司主人頭知委。只如此，到限日近時，納者紛紛。然此只是一箇信而已，如或違限遭點，定斷不恕，所以人怕。初任同安主簿，縣牒委補試，唤吏人問例，云：“須榜曉示，令其具檢頗多。”即諭以不要如此，只用一幅紙，寫數榜，但云縣學某月某日補試，各請知悉。臨期，吏覆云：“例當展日。”又諭以斷不展日。主簿就職内大有事，縣中許多簿書皆當管。某向為同安簿，許多賦税出入之簿，逐日點對簽押，以免吏人作弊。答陳明仲書云：頃在同安，見官户、富家、吏人、市户典買田業，不肯受業，操有餘之勢力，以坐困破賣家計狼狽之人，殊使人扼腕。每縣中有送來整理者，必了於一日之中，蓋不如此，則村民有宿食廢業之患，而市人、富家得以持久困之，使不敢伸理，此最弊之大者。
高士軒記。同安縣諭學者。諭諸職事。補試榜諭。請徐王二生充學賓申縣劄子。舉柯翰狀。
正月，以檄至帥府，盡模府中所有之書，藏弆閣中。又料簡故匱治平中所藏書，得尚可讀者二百餘卷，悉庋於閣，學者得以覽觀焉。同安縣學官書後記云：二十五年春正月，熹以檄書白事大都督府，言於連帥方公，願橅府中所有書以歸，俾學者得肄習焉。公即日屬工官橅以予縣，凡九百八十五卷。同安縣故書目序云：同安學故有官書一匱，無籍記。文書皆故敝殘脱，無復次第，為之料簡，其可讀者得凡六種一百九十一卷。又下書募民間，得故所藏弆者復二種三十六卷。著之籍記，而善藏之加嚴焉。
射圃記云：二十五年夏，縣有警，令、丞以下部吏士分城以守，而予與監鹽税曹侯沆分備西北。曹侯與予行所部，循勉慰飭，諭意吏士，士皆感奮為用。又相與相城之隅得𨻶地，以為射圃，屬其徒日射其間。其後盗雖潰去，而圃因不廢，間往射如初。
初，縣學釋奠舊例，止以人吏行事。先生至，求政和五禮新儀印本於縣，無之，乃取周禮、儀禮、唐開元禮、紹興祀令，更相參考，畫成禮儀、器用、衣服等圖，訓釋辨明，纖悉畢備。俾執事、學生朝夕觀覽，臨事無舛。
申嚴婚禮狀云：竊惟禮律之文，婚姻為重，所以别男女，經夫婦，正風俗，而防禍亂之原也。訪聞本縣自舊相承，無婚姻之禮，里巷之民貧不能聘，或至奔誘，則謂之“引伴為妻”。習以成風，其流及於士子富室，亦或為之，無復忌憚。其弊非特乖違禮典，瀆亂國章而已，至於妬媢相形，稔成禍釁，則或以此殺身而不悔。習俗昏愚，深可悲憫。欲乞檢坐見行條法，曉諭禁止。仍乞備申使州，檢會政和五禮士庶婚娶儀式行下，以憑遵守，約束施行。
蘇公名頌，字子容，同安人。相元祐時。學術風節，為世所稱。
時秩滿，代者不至，因送老幼以歸。看文字却是索居獨處方精專，看得透徹。某往年在同安日，因差出體究公事處，夜寒不能寐，因看得子夏“論學”一段分明。後官滿，在郡中等批書，已遣行李，無文字看，於館人處借得孟子一册熟讀，方曉得養氣一章語脈。當時亦不暇寫，只逐段以紙簽簽之，云此是如此説，簽了便看得更分明。後來，其間雖有修改，不過是轉换處，大意不出當時所見。某向為同安簿滿，到泉州候批書，在客邸只借得一册孟子，將來仔細讀，方尋得本意見。看他初問如此問，又如此答；待再問，又如此答。其文雖若不同，自有意脈，都見貫穿，字字語意都有下落。少年時，在同安，夜聞鐘鼓聲，聽其一聲未絶，而此心已自走作，因此警懼，乃知為學須是專心致志。
館陳氏者數月，命友生之嗜學者與居，名其室曰“畏壘菴”。陳氏世為醫，名良傑。歷四考，罷歸，以奉親講學為急。冬十月，代者卒不至，以四考滿，罷歸。其去也，士思其教，民懷其惠，相與立祠於學宫。
文公幼孤，從屏山劉公學問。及壯，以父執事延平而已，至於論學蓋未之契，而文公每誦其所聞，延平亦莫之許也。文公領簿同安，反復延平之言，若有所得，於是盡棄所學而師事焉。則此編所録，蓋同安既歸之後也。文公先生嘗謂師夏曰：“余之始學，亦務為儱侗宏闊之言，好同而惡異，喜大而耻於小。於延平之言，則以為何為多事若是，心疑而不服。同安官餘，反復思之，始知其不我欺矣。”蓋延平之言曰：“吾儒之學，所以異於異端者，理一分殊也。理不患其不一，所難者分殊耳。”此其要也。與范直閣書云：熹頃至延平，見李愿中丈，問以一貫忠恕之説，與卑意不約而合。又與范直閣書云：熹奉親屏處，山間深僻，亦可觀書。又得胡丈來歸，朝夕有就正之所，窮約之中，此亦足樂矣。
先生自同安歸，彌樂其道，其於仕進泊如也。申建寧府狀一云：同安到任四年，省罷歸鄉，偶以親老食貧，不能待次，遂乞嶽廟差遣。請奉祠，監潭州南嶽廟。
李先生書云：“某自聞師友之訓，賴天之靈，時常只在心目間，雖資質不美，世累妨奪處多，此心未嘗敢忘也。於聖賢之言，亦時有會心處，亦間有識其所以然者。但覺見反為理道所縛，殊無進步處。今已老矣，日益恐懼，吾元晦乃不鄙孤陋寡聞，遠有質問所疑，何媿如之。戊寅十一月。”存齋記云：許生之學，蓋有意乎孟氏所謂存其心者，於是以“存”名其齋，而告之曰：人之所以位天地之中，而為萬物之靈者，心而已矣。然心之為體，不可以聞見得，不可以思慮求。謂之有物，則不得於言；謂之無物，則日用之間，無適而非是也。君子於此，亦將何所用其力哉！必有事焉而勿正，心勿忘，勿助長，則存之之道也。如是而存，存而久，久而熟。心之為體，必將瞭然有見乎參倚之間，而無一息之不存矣。此予所以名齋之説也。
後序云：謝先生名良佐，字顯道。學於程夫子昆弟之門，有論語説行於世，而此書傳者蓋鮮焉。熹初得括蒼吴任寫本一篇，後得吴中版本一篇，二家之書，皆温陵曾恬天隱所記。最後得胡文定公家寫本二篇。凡書四篇，以相參校。胡氏上篇五十五章，記文定公問答。下篇四十七章，與版本吴氏本略同，然時有小異，輒因其舊，定著為二篇。獨版本所增多猶百餘章，然或失本指，雜他書。其尤者五十餘章，至詆程氏以助佛學，輒放而絶之，其餘亦頗刊去。而得先生遺語三十餘章，别為一篇。凡所定著書三篇，已校定，可繕寫。後記云：往時削去版本五十餘章，特以理推知其决非先生語。初未嘗有所左驗，亦不知其果出於何人也。後籍溪胡先生入都，於其學者吕祖謙得江民表辨道録一篇，讀之，則盡向所削去五十餘章者，首尾次序無一字之差，然後知其為江公所著，而非謝氏之語，益以明白。因書以示讀者，使無疑舊傳云。某二十年前，得上蔡語録觀之，初用朱筆畫出合處；及再觀，則不同矣，乃用粉筆；三觀，則又用墨筆。數過之後，則全與元看時不同矣。
用執政陳康伯薦也。先生方控辭，會言路有託抑奔競以沮之者，以故不就。以輔臣薦，與徐度、吕廣問、韓元吉同召，以疾辭。
再題達觀軒詩序云：紹興庚辰冬，予來謁隴西先生，退而寓於西林院惟可師之舍，以朝夕往來受教焉。閲數月而後去。退寓舍旁西林院，閲數月而後去。延平李先生學於豫章羅先生，豫章羅先生學於龜山楊先生。韋齋於延平為同門友。先生歸自同安，不遠數百里徒步往從之。延平稱之曰：“樂善好義，鮮與倫比。”又曰：“穎悟絶人，力行可畏。其所論難，體認切至。”自是從遊累年，精思實體，而學之所造益深矣。延平與其友羅博文書云：“元晦進學甚力，樂善畏義，吾黨鮮有。”又云：“此人極穎悟，力行可畏。講學極造其微處，渠所論難處，皆是操戈入室，從源頭體認來，所以好説話。某昔於羅先生得入處，後無朋友，幾放倒了，得渠如此，極有益。渠初從謙開善處下工夫來，故皆就裏面體認，今既論難，見儒者路脈極能指其差誤之處，自見羅先生來，未見有如此者。”又云：“此人别無他事，一味潛心於此。初講學時，頗為道理所縛，今漸能融釋於日用處，一意下工夫。若於此漸熟，則體用合矣。此道理全在日用處熟，若静處有而動處無，即非矣。”某年十五六時，亦嘗留心於禪。一日，在病翁所會一僧，與之語，其僧只相應和了説，也不説是不是，却與劉説，某也理會得箇昭昭靈靈底禪。劉後説與某，某遂疑此僧更有要妙處在，遂去扣問他，見他説得也煞好。及去赴試時，便用他意思去胡説。是時文字，不似而今細密，隨人粗説，試官為某説動，遂得舉。後赴同安任時，年二十四五矣，始見李先生與他説，李先生只説不是，某却倒疑李先生理會此未得，再三質問。李先生為人簡重，却是不甚會説，只教看聖賢言語。某遂將那禪權倚閣起，意中道禪亦自在，且將聖人書來讀。讀來讀去，一日復一日，覺得聖賢言語漸漸有味，却回頭看釋氏之説，漸漸破綻罅漏百出。初見李先生，説得無限道理。李先生云：汝恁地懸空理會得許多，面前事却理會不得，道亦無元妙，只在日用間著實做工夫處理會，便自見得。後來方曉得他説，故今日不至無理會耳。沈元周問尹和靖，伊川易傳何處是切要？尹云：體用一源，顯微無間，此是最切要處。後舉以問李先生，先生曰：尹説固好，然須是看得六十四卦三百八十四爻都有下落，方始説得此語。若學者未曾仔細理會，便與他如此説，豈不誤他。某聞之竦然，始知前日空言無實，全不濟事。自此讀書益加詳細云。李先生令去聖經中求義，某後刻意經學，推見實理，始信前日諸人之悮。延平先生嘗言：道理須是日中理會，夜裏却去静處坐地思量，方始有得。某依此説做去，真箇是不同。某向來從師，一日間所聞説話，夜間如温書一般，字字仔細思量過，才有疑，明日又問。
再題達觀軒詩序云：壬午春，復拜李先生於建安。而從以來，又舍於此者幾月。復寓西林者數月。延平行狀云：熹獲從先生遊，每一去而復來，則所聞必益超絶。蓋其上達不已，日新如此。李先生書云：“某幸得早從羅先生遊，自少時粗聞端緒，中年一無佽助，為世事淟汩者甚矣。所幸比年來得吾元晦，相與講學於頽墮中，復此激發，恐庶幾於晚境也。何慰如之。七月二十一日。”
是歲五月，祠秩滿，復以為請。會六月孝宗即位，詔求直言，遂上封事。祠秩滿，再請。孝宗即位，復因其任。會有詔求直言，因上封事，其略言：“聖躬雖未有闕失，而帝王之學不可以不熟講。朝政雖未有闕遺，而修攘之計不可以不早定。利害休戚雖不可徧以疏舉，然本原之地不可以不加意。陛下毓德之初，親御簡策，不過諷誦文辭，吟咏情性。比年以來，欲求大道之要，又頗留意於老子、釋氏之書。記誦詞藻，非所以探淵源而出治道；虚無寂滅，非所以貫本末而立大中。夫帝王之學，必先格物致知，以極夫事物之變，使義理所存，纖悉畢照，則自然意誠心正，而可以應天下之務。”次言：“今日之計，不過修政事，攘夷狄。然計不時定者，講和之説疑之也。金虜於我有不共戴天之讎，則不可和也，義理明矣。知義理之不可為，而猶為之，以有利而無害也。以臣策之，所謂和者，有百害而無一利，何苦而必為之？願疇咨大臣，總攬羣策，鑒失之之由，求應之之術，斷以義理之公，參以利害之實，閉關絶約，任賢使能，立紀綱，厲風俗，使吾修政事、攘夷狄之外，孑然無一毫可恃以為遷延中已之資，而不敢懷頃刻自安之意。然後將相軍民無不曉然知陛下之志，更相激厲，以圖事功。數年之外，志定氣飽，國富兵强，視吾力之强弱，觀彼釁之淺深，徐起而圖之，中原故地，不為吾有而將焉往？”次言：“四海利病，繫斯民之休戚；斯民休戚，繫守令之賢否。監司者守令之綱，朝廷者監司之本。欲斯民之得其所，本原之地亦在朝廷而已。陛下以為今日之監司，姦贓狼藉、肆虐以病民者誰？則非宰執、臺諫之親舊賓客乎？其已失勢者，既按見其交私之狀而斥去之；尚在勢者，豈無其人，顧陛下無自而知之耳。”
答許順之書云：所寄諸説，求之皆似太過。若一向如此，恐駸駸然遂失正途，入於異端之説，為害亦不細。“差之毫釐，謬以千里”，况此非特毫釐之差乎！且以程先生及范、尹二公之説為標準，反復玩味，只於平易慤實之處，認取至當之理，凡前日所從事一副當高奇新妙之説，並且倚閣，久之見實理，自然都使不著矣。蓋為從前相聚時，熹亦自有此病，所以相漸染成此習尚，今日乃成相誤，惟以自咎耳。如子韶之説，直截不是正理，説得儘高儘妙處，病痛愈深。此可以為戒，而不可學也。
入對，其一言：“大學之道在乎格物以致其知。蓋有是物，必有是理，然理無形而難知，物有迹而易睹。故因是物以求之，使是理然於心目之間，而無毫髮之差，則應乎事者，毫髮之繆。陛下雖有生知之性，高世之行，而未嘗隨事以觀理，故天下之理多所未察；未嘗即理以應事，故天下之事多所未明。是以舉措之間動涉疑貳，聽納之際未免蔽欺。平治之效所以未著，由不講乎大學之道，而溺心於淺近虚無之過。”其二言：“君父之讎，不共戴天，乃天之所覆，地之所載，凡有君臣、父子之性者，發於至痛不能自已之同情，而非專出於一己之私。然則今日所當為者，非戰無以復讎，非守無以制勝，是皆天理之同然，非人欲之私忿也。”末言：“古先聖王制御夷狄之道，其本不在乎威强，而在乎德業；其不在乎邊境，而在乎朝廷；其具不在乎兵食，而在乎紀綱。今日諫諍之塗尚壅，佞幸之勢方張，爵賞易致而威罰不行，民力已殫而國用未節。則德業未可謂修，朝廷未可謂正，紀綱未可謂立，凡古先聖王所以强本折衝，威制夷狄之道，皆未可謂備。”三劄所陳，不出封事之意而加剴切焉。先生以為制治之原，莫急於講學，經世之務，莫大於復讎，至於德業成敗，則决於君子、小人之用舍，故於奏對復申言之。蓋學有定見，事有定理，而措之於言者如此。時朝廷遣王之望使虜約和未還，宰臣湯思退等皆主和議，而近習曾覿、龍大淵招權，故奏及之。先是，先生將趨召命，問李先生所宜言。李先生以為今日三綱不立，義利不分，故中國之道衰而夷狄盛，人皆趨利不顧義而主勢孤。先生用其説以對。
替成資闕也，拜命遂歸。與魏元履書云：熹六日登對，初讀第一奏，論致知格物之道，天顔温粹，酬酢如響。次讀第二奏論復讎之義，第三奏論言路壅塞，佞幸鴟張，則不復聞聖語矣。十二日，有旨除此官，然闕尚遠，恐不能待，已具請祠之劄，辭日投之。
論語要義序云：熹年十三四時，受二程先生論語説於先君，未通大義，而先君棄諸孤。中間歷訪師友，以為未足。於是徧求古今諸儒之説，合而編之，誦習既久，益以迷眩。晚親有道，竊有所聞，乃慨然發憤，盡删餘説，獨取二先生及其門人朋友數家之説，補緝訂正，以為一書，目之曰論語要義。論語訓蒙口義序云：予既叙次論語要義，以備覽觀，又以其訓詁略而義理詳，殆非啟蒙之要，因為删録以成此編。本之注疏，以通其訓詁，參之釋文，以正其音讀。然後會之於諸老先生之説，以發其精微一句之義，繫之本句之下；一章之指，列之本章之左。又以平生所聞於師友而得於心思者，間附見一二條焉。本末精粗，大小詳略，無或敢偏廢也。然本其所以作，取便於童子之習而已，故名之曰訓蒙口義。
按乾道中田券跋云：初，屏山與朱子講習武夷，去家頗遠，時於中途建歇馬莊，買田二百餘畝，以供諸費，實與朱子共之。屏山既没，忠肅公珙盡以畀朱子，資其養母。後朱子同安秩滿歸，以田還屏山子玶，玶不受，謀於忠肅，轉畀南峯寺，至今猶存。
答汪尚書書云：熹於釋氏之説，蓋嘗師其人，尊其道，求之亦切至矣，然未能有得。其後以先生君子之教，校夫先後緩急之序，於是暫置其説而從事於吾學。其始蓋未嘗一日不往來於心也，以為俟卒究吾説而後求之，未為甚晚耳，非敢遽絀絶之也。而一二年來，心獨有所自安，雖未能即有諸己，然欲復求之外學，以遂其初心，不可得矣。
始，閩帥汪公應辰，延請李先生至帥治，坐語未終而卒，時癸未十月十五日也。先生以十一月歸，正月即往哭之。比葬，又往會。
答羅參議書云：九月廿日至豫章，及魏公之舟而哭之。云亡之歎，豈特吾人共之，海内有識之所同也。自豫章送之豐城，舟中與欽夫得三日之款，其名質甚敏，學問甚正，若充養不置，何可量也。
困學恐聞編序云：予嘗以“困學”名予燕居之室，目其雜記之編曰困學恐聞，蓋取子路“有聞，未之能行，惟恐有聞”之意。以為困而學者，其用力宜如是也。困學詩云：“舊喜安心苦覓心，捐書絶學費追尋。困衡此日安無地，始覺從前枉寸陰。”“困學工夫豈易成，斯名獨恐是虚稱。旁人莫笑標題誤，庸行庸言實未能。”答江元適書云：熹天資魯鈍，自幼記問言語不能及人，以先君子之餘誨，頗知有意於為己之學，而未得其處，蓋出入於釋、老者十餘年。近歲以來，獲親有道，始知所向之大方，竟以才質不敏，知識未離乎章句之間，雖時若有會於心，然反而求之，殊未有以自信。答何叔京書云：熹少而魯鈍，百事不及人，獨幸稍知有意於古人為己之學，而求之不得其要。晚親有道，粗得其緒餘之一二，方幸有所向而為之焉，則又未及卒業，而遽有山頽梁壞之歎。倀倀然如瞽之無目，擿埴索途，終日而莫知所適也。
乾道改元，促就職。既至，以時相方主和議，請監南嶽廟以歸。先是省劄趣就職，既至，而執政錢端禮等方主和議，不合，請祠以歸。
與張敬夫書云：人自有生即有知識，事物交來，應接不暇，念念遷革，以至於死。其間初無頃刻停息，舉世皆然也。然聖賢之言，則有所謂“未發之中，寂然不動”者，夫豈以日用流行者為“已發”，而指夫暫而休息、不與事接之際為“未發”時耶？嘗試以此求之，則泯然無覺之中，邪暗鬱塞，似非虚明應物之體。而幾微之際，一有覺焉，則又便為已發而非寂然之謂。蓋愈求而愈不可見。於是退而驗之於日用之間，則凡感之而通，觸之而覺，蓋有渾然全體應物而不窮者，是乃天命流行，生生不已之機。雖一日之間，萬起萬滅，而其寂然之本體，則未嘗不寂然也。所謂“未發”如是而已，夫豈别有一物，限於一時，拘於一處，而可以謂之中哉！然則天理本真，隨處發見，不少停息者，其體用固如是，而豈物欲之私所能壅遏而梏亡之哉！故雖汩於物欲流蕩之中，而其良心萌蘖，亦未嘗不因事而發見。學者於是致察而操存之，則庶乎可以貫乎大本，達道之全體，而復其初矣。又與張敬夫書云：前書所扣，正恐未得端的，所以求正。兹辱誨諭，尚有認為兩物之弊，深所欲聞，幸甚幸甚！當時乍見此理，言之惟恐不親切分明，故有指東畫西、張皇走作之態。自今觀之，只一念間已具此體用，發者方往，而未發者方來，了無間斷隔截處，夫豈别有物可指而名之哉！然天理無窮，而人之所見有遠近深淺之不一，不審如此見得，又果無差否？龜山所謂“學者於喜、怒、哀、樂未發之際，以心驗之，則中之體自見”，亦未為盡善。大抵此事，渾然無分段時節先後之可言，今著一“時”字、“際”字，便是病痛。當時只云寂然不動之體，又不知如何？語録亦嘗疑一處説“存養於未發之時”一句，及問者謂“當中之時，耳目無所見聞”，而答語殊不痛快，不知左右所疑是此處否，更望指誨也。向見所著中論有云：“未發之前，心妙乎性；既發，則性行乎心之用矣。”於此，竊亦有疑：蓋性無時不行乎心之用，但不妨常有未行乎用之性耳。今下一“前”字，亦微有前後隔截氣象，如何如何，熟玩中庸，只消著一“未”字，便是活處，此豈有一息停住時耶？只是來得無窮，便常有箇未發底耳！若無此物，則天命有已時，生物有盡處，氣化斷絶，有古無今久矣。此所謂天下之大本，若不真的見得，亦無揣摸處也。又答張敬夫書云：誨諭曲折數條，始皆不能無疑，既而思之，則或疑或信而不能相通。近深思之，乃知只是一處不透，所以觸處窒礙。偶却見得所以然者，輒具陳之，以卜是否。大抵目前所見，累書所陳者，只是儱侗地見得箇大本達道底影象，便執認以為是了，却於“致中和”一句，全不曾入思議。所以累蒙教告，以求仁之為急，而自覺殊無立脚下工夫處，蓋只見得箇直截根源、傾湫倒海底氣象。日間但覺為大化所驅，如在洪濤巨浪之中，不容少頃停泊。蓋其所見一向如是，以故應事接物處，但覺粗厲勇果增倍於前，而寬裕雍容之氣略無毫髮，雖竊病之，而不知其所自來也。而今而後，乃知浩浩大化之中，一家自有一箇安宅，正是自家安身立命、主宰知覺處，所以立大本行達道之樞要。所謂體用一源，顯微無間者，乃在於此。而前此方往方來之説，正是手忙足亂無著身處，道邇求遠，乃至於是，亦可笑矣。又答張敬夫書云：前書所禀，寂然未發之旨，良心發見之端，自以為有小異於疇昔偏滯之見。比遣書後，累日潛玩，其於實體似益精明，因復取凡聖賢之書，及近世諸老先生之遺語，讀而驗之，則又無一不合。蓋平日所疑而未白者，今皆不待安排，自見灑落處。始竊自信以為天下之理，其果在是，而致知格物、居敬精義之功，自是其有所施之矣。蓋通天下只是一箇天機活物，流行發用，無間容息。據其已發者，而指其未發者，則已發者人心，而凡未發者皆其性也，亦無一物而不備矣。夫豈别有一物，拘於一時，限於一處，而名之哉？即夫日用之間，渾然全體，如川流之不息，天運之不窮耳。此所以體用精粗，動静本末，無一毫之間，而鳶飛魚躍，觸處朗然也。存者存此而已，養者養此而已，必有事焉而勿正，心勿忘，勿助長也。從前是做多少安排没頓著處，今覺得如水到船浮，解維正拖，而沿洄上下，惟意所適矣，豈不易哉！始信明道所謂“未嘗致纖毫之力”者，真不浪語。而此一段事，程門先達，惟上蔡謝公所見透徹無隔礙處，其餘雖不敢妄有指議，然味其言，亦可見矣。近范伯崇來自邵武，相與講此甚詳，亦歎以為得未曾有，而悟前此用心之左，且以為雖先覺發明指示不為不切，而私意汩漂不見頭緒。向非老兄抽關啟鍵，直發其私，不以愚昧而捨置之，何以得此？其何感幸如之！區區筆舌，蓋不足以為謝也，但未知自高明觀之，復以為如何爾？答何叔京書云：熹孤陋如昨，近得伯崇過此，講論踰月，甚覺有益，所恨者不得就正於高明耳。李先生教人，大抵令於静中體認大本未發時氣象分明，即處事應物，自然中節。此乃龜山門下相傳指訣。然當時親炙之時，貪聽講論，又方竊好章句訓詁之習，不得盡心於此，至今若存若亡，無一的實見處，辜負教育之意。每一念此，未嘗不愧汗沾衣也。又答何叔京書云：體驗操存，雖不敢廢，然無脱然自得處，但比之舊日，則亦有間矣。所患絶無朋友之助，終日兀然猛省提掇，僅免憒憒而已。一小懈，則復惘然。此正天理人欲消長之幾，不敢不著力。不審别來高明所進復如何？向來所疑，已冰釋否？若果見得分明，則天性人心，未發已發，渾然一致，更無别物。由是而克己居敬，以終其業，則日用之間，亦無適而非此事矣。中庸之書，要當以是為主，而諸君子訓義於此，鮮無遺恨。比來讀之，亦覺其有可疑者，雖子程子之言，其門人所記録，亦不能不失。蓋記者之誤，不可不審所取也。又答何叔京書云：昔聞之師，以為當於未發、已發之幾，默識而心契焉，然後文義事理，觸類可通，莫非此理之所出，不待區區求之於章句訓詁之間也。向雖聞此，而莫測其所謂，由今觀之，始知其為切要至當之説，而竟亦未能一蹴而至其域也。伯崇近過建陽相見，得兩夕之款，所論益精密可喜，其進未可量也。答羅參議書云：某塊坐窮山，絶無師友之助，惟時得敬夫書問往來，講究此道，近方覺有脱然處。潛味之久，益覺日前所聞於西林而未之契者，皆不我欺矣。幸甚幸甚！元來此事與禪學十分相似，所爭毫末耳，然此毫末，却甚占地位。今學者既不知禪，而禪者又不知學，互相排擊，都不劄著痛處，亦可笑耳。又答羅參議書云：敬夫嘗收安問，警益甚多。大抵衡山之學，只就日用處操存辨察，本末一致，尤易見功，近乃覺知如此，非面未易究也。答許順之書云：秋來心閑無事，得一意體驗，比之舊日，漸覺明快，方有下工夫處。目前真是一盲引衆盲耳。更有一絶云：“半畝方塘一鑑開，天光雲影共徘徊。問渠那得清如許？為有源頭活水來。”試舉似石丈如何？
答林擇之書云：熹以崇安水災，被諸司檄來，與縣官議賑恤事，因為之徧走山谷間，十日而後返。大率今時肉食者，漠然無意於民，直是難與圖事，不知此箇端緒，何故汩没得如此？因知若此學不明，天下事决無可為之理。
道經昭武，謁黄端明中於其家。端明端莊静重，德容粹然，先生先之以書而請見焉。與曹晉叔書云：九月八日抵長沙，今半月矣。荷敬夫愛予甚篤，相與講明其所未聞，日有問學之益。敬夫學問愈高，所見卓然，議論出人意表。近讀其語説，不覺胸中灑然，誠可歎服。是時，范念德侍行，嘗言二先生論中庸之義，三日夜而不能合。留長沙再閲月，與南軒偕登衡嶽，至衡州而别。
諸在京諸司公廨田，司農寺給二十六頃，殿中省二十五頃，少府監二十二頃，太常寺二十頃，京兆、河南府各一十七頃，太府寺一十六頃，吏部、户部各一十五頃，兵部、内侍省各一十四頃，中書省、將作監各一十三頃，刑部、大理寺各一十二頃，尚書都省、門下省、太子左春坊各一十一頃，工部十頃，光禄寺、太僕寺、秘書省各九頃，禮部、鴻臚寺、都水監、太子詹事府各八頃，御史臺、國子監、京縣各七頃，左右衛、太子家令寺各六頃，衛尉寺、左右驍衛、左右武衛、左右威衛、左右領軍衛、左右金吾衛、左右監門衛、太子右春坊各五頃，太子左右衛率府、太史局各四頃，宗正寺、左右千牛衛、太子僕寺、左右司禦率府、左右清道率府、左右監門率府各三頃，内坊、左右内率府、率更寺各二頃。
諸京官文武職事職分田，一品一十二頃，二品一十頃，三品九頃，四品七頃，五品六頃，六品四頃，七品三頃五十畝，八品二頃五十畝，九品二頃，並去京城百里内給。其京兆、河南府及京縣官人職分田亦準此。即百里内地少，欲於百里外給者亦聽。
諸内外官應給職田，無地可充，並别敕合給地子者，率一畝給粟二斗。雖有地而不足者，準所欠給之。鎮戍官去任處十里内無地可給，亦準此。王府官，若王不任外官在京者，其職田給粟，减京官之半。應給者，五月給半，九月給半。未給解代者，不却給。劍南、隴右、山南官人不在給限。
諸租調庸及丁匠，應入京若配餘處者，尚書省預令本道别与比州相知，量程遠近，以次立限，使死前？後相避，勿令停壅。其租若路由關河及從水運者，亦令水未凍前，到倉輸納。
諸繫飼，給乾者，象一頭，日給稾五圍；馬一疋，供御及帶甲、遞鋪者，各日給稾八分，餘給七分，蜀馬給五分；羊一口，日給稾一分；騾每頭，日給稾六分；驢每頭，日給稾五分；駝一頭，日給稾八分；牛一頭，日給稾一圍。
諸繫飼，給豆、鹽、藥者，象一頭，日給大豆二斗；馬一疋，供御及帶甲、遞鋪者，日給豆八升，餘給七升；蜀馬日給五升；騾一頭，日給豆四升、麩一升。月給鹽六兩、藥一啗。驢一頭，日給豆三升、麩五合，月給鹽二兩、藥一啗。外群羊一口，日給大豆五合，每二旬一給啗，鹽各半兩，三月以後就牧飼青，惟給啗、鹽。在京三棧羊，日給大豆一升二合，月給啗，鹽二兩半。駝一頭，日給大豆七升，鹽二合，歳二給啗藥。牛一頭，日給大豆五升，月給鹽四兩、藥一啗。
諸府官馬及傳送馬、驢，每年皆刺史、折衝、果毅等檢簡。其有老病不堪乘騎者，府内官馬更對州官簡定；兩京管内，送尚書省簡；駕不在，依諸州例。並官爲差人，隨便貨賣，得錢若少，官馬仍依式府内供備，傳馬添當處官物市替。其馬賣未售間，應飼草處，令本主備草直。若無官物及無馬之處，速申省處分，市訖申省。省司封印，具録同道應印馬州名，差使人分道送付最近州，委州長官印；無長官，次官印。其有舊馬印記不明，及在外私備替者，亦即印之。印訖，印署及具録省下州名符，以次遞比州。同道州總準此，印訖，令最遠州封印，附便使送省。若三十日内無便使，差專使送，仍給傳驢。其入两京者，並於尚書省呈印。
諸驛各置長一人，並量閑要置馬。其都亭驛置馬七十五匹，自外第一等馬六十匹，第二等馬四十五匹，第三等馬三十匹，第四等馬十八匹，第五等馬十二匹，第六等馬八匹，並官給。使稀之處，所司仍量置馬，不必須足。定數下知。其有山坡峻險之處，不堪乘大馬者，聽兼置蜀馬。若有死闕，當驛立替，二季備訖。丁庸及粟草，依所司置大馬數常給。其馬死闕，限外不備者，計死日以後，除粟草及丁庸。
諸驛馬三疋、驢五頭，各給丁一人。若有餘剩，不合得全丁者，計日分數準折給。馬、驢雖少，每驛番别仍給一丁。其丁，仰管驛州每年七月三十日以前，豫勘來年須丁數，申駕部勘同，關度支，量遠近支配。仰出丁州，丁别準式收資，仍據外配庸調處，依格收脚價納州庫，令驛家自往請受。若於當州便配丁者，亦仰州司準丁一年所輸租調及配脚直，收付驛家，其丁課役並免。驛家願役丁者，即於當州取。如不足，比州取配，仍分爲四番上下。其粟草，準繫飼馬、驢給。
諸傳送馬，諸州令、式外不得輒差。若領蕃客及獻物入朝，如客及物得給傳馬者，所領送品官亦給傳馬。其從京出使應須給者，皆尚書省量事差給，其馬令主自飼。若應替還無馬，騰過百里以外者，人糧、粟草官給。其五品以上欲乘私馬者聽之，並不得過合乘之數；粟草亦官給。其桂、廣、交三府於管内應遣使推勘者，亦給傳馬。
諸關官司及家口應須出入餘處關者，皆從當界請過所。其於任所關入出者，家口造簿籍年紀，勘過。若比縣隔關，百姓欲往市易及樵採者，縣司給往還牒，限三十日内聽往還，過限者依式更翻牒。其興州人至梁州及鳳州人至梁州、岐州市易者，雖則比州，亦聽用行牒。
諸錦、綾、羅、縠、繡、織成、紬、絲絹、絲布、犛牛尾、真珠、金、銀、鐵，並不得與諸蕃互市及將入蕃，所禁之物，亦不得將度西邊、北邊諸關及至緣邊諸州興易，其錦、繡、織成，亦不得將過嶺外，金銀不得將過越嶲道。如有緣身衣服，不在禁例。其西邊、北邊諸關外户口須作衣服者，申牒官司，計其口數斟量，聽於内地市取，仍牒關勘過。
諸醫及鍼學，各分經受業。醫學習甲乙、脉經、本草，兼習張仲景、小品、集驗等方。鍼學習素問、黄帝鍼經、明堂、脉訣，兼習流注、偃側等圖、赤烏神鍼等經。
諸醫、鍼學，先讀本草、脉訣、明堂。讀本草者，即令識藥形、知藥性；讀明堂者，即令驗圖識其孔穴；讀脉訣者，即令遞相診候，使知四時浮、沉、澀、滑之狀。次讀素問、黄帝鍼經、甲乙、脉經，皆使精熟。其兼習之業，各令明達。
諸教習素問、黄帝鍼經、甲乙，博士皆案文講説，如講五經之法。私有精達此三部者，皆送尚書省，於流内比校。
諸醫、鍼生以業成申送尚書省者，所司覆試策，各十三條。醫生試甲乙四條，本草、脉經各三條。鍼生試素問四條，黄帝鍼經、明堂、脉訣各二條。其兼習之業，醫、鍼各三條。問答法式及考等高下，並準試國子監學生例。得第者，醫生從九品上叙，鍼生降一等。不第者，退還本學。經雖不第，而明於諸方，量堪療疾者，仍聽於醫師、鍼師内比校，優者爲師，次者爲工。即不第人少，補闕不足，量於見任及以理解醫鍼生内，簡堪療疾者兼補。
諸藥品族，太常年别支料，依本草所出，申尚書省散下，令隨時收採。若所出雖非本草舊時收採地，而習用爲良者，亦令採之。每一百斤給傳驢一頭，不滿一百斤附朝集使送太常，仍申帳尚書省。須買者豫買。
京都各置藥園一所，擇良田三頃，置師，取庶人年十六以上二十以下充生，教讀本草辨識諸藥並採種之法。隨近山澤有藥草之處，採掘種之。土無其物而種得生者，令所有之州送子種蒔，犂、牛、人力，司農寺給。其鄉土所宜、種即堪用者，太常斟量責課入度之用。其藥園生，業成之日補藥園師。
諸流移人，州斷訖，應申請配者，皆令專使送省司。令量配訖，還附專使報州，符至，季别一遣。具録所隨家口、及被符告若發遣日月，便移配處，遞差防援。專使部領，送達配所。若配西州、伊州者，並送凉州都督府。江北人配嶺以南者，送付桂、廣二都督府。其非劍南諸州人而配南寧以南及嶲州界者，皆送付益州大都督府，取領即還。其凉州都督府等，各差專使，準式送配所。付領訖，速報元送處，並申省知。若妻、子在遠，又無路便，豫爲追唤，使得同發。其妻、子未至間，囚身合役者，且於隨近公役，仍録已役日月下配所，即於限内聽折。
諸在任官身喪，聽於公廨内棺斂，不得在廳事。其屍柩、家屬並給公人送還。其川峽、廣南、福建等路死於任者，其家資物色官爲檢録，選本處人員護送還家。官賜錢十千，仍據口給倉券，到日停支。
諸竹木爲暴水漂失有能接得者，並積於岸上，明立標牓，於隨近官司申牒。有主識認者，江、河五分賞二，餘水五分賞一。非官物，限三十日外，無主認者，入所得人。官失者不在賞限。
在現存的十卷天聖令和後附的開元令中，天聖田令採用和修改的開元田令最少，這使我們能够將七條天聖田令全部復原爲開元田令。但是，這並不意味着我們就已解决了開元田令全篇的復原問題。仁井田陞的唐令拾遺一九三三年、池田温的唐令拾遺補一九九七年和戴建國的開元田令研究文章以下簡稱「戴文」，均相繼爲復原、增補、考訂唐田令條文，做了許多值得肯定的有益貢獻。仁井田陞和戴建國所作的復原，主要依據日本養老田令，部分依據通典；池田温等所作的復原則主要依據通典，部分依據養老田令。由於養老田令和通典所載田令的條文次序有很大的不同，他們復原的田令條文次序也有很大差異。要全部正確復原開元田令篇，尚有許多問題需要進行更深入的研究。例如，明鈔本開元田令篇是否是開元田令的全部條文？它有無遺漏？就是其中重要問題之一。由於篇幅所限，本文主要討論天聖田令採用和修改的七條開元田令的復原問題和鈔本之外史籍記載的幾條令文的復原問題，其他問題，將另文研究。
在討論開元田令復原問題之前，我們先就通典卷二所載開元二十五年田令以下簡稱通典田令、養老田令和明鈔本天聖田令、開元田令以下簡稱明本開元田令條文次序、内容，分類列表於下，以便分析、比較。現存日本養老田令，主要見於令義解卷三田令和日本古代明法家的集注本—令集解卷一二田令以下簡稱令集解田令，共有三十五條。下面列表中的養老田令，主要據令集解。
從上表分析、比較，可以清楚看出，唐田令條文基本上都是按七大類的次序排列的。除第一條「田長」條屬於技術性的「田畝面積類」規定外，其他六類都是有關私人和官府兩種性質不同的土地佔有的規定。私人土地佔有規定，又分爲民户受田、官人受田和私人土地收授、轉讓三部分。官府土地佔有的規定，主要分爲各級官府、官人用的職田、公廨田、驛田和國家用的軍事性質的屯田。唐田令對土地佔有類别的區分和規定，是符合當時的實際的，或者説是現實的土地佔有關係在法律上的反映。
從以上分析、比較，我們不難看到，通典田令條文次序是有錯亂的，它將「種桑」條錯列入「官人受永業田類」，將職田、驛田錯列入「寬狹鄉、園宅、買賣等雜類」。令集解田令，除其第二條「租税條」在唐令中是屬於賦役令篇外，其餘分類次序，與唐令完全相同。我們在復原開元田令條文次序時，毫無疑問應以它爲主要參考文獻。但是，由於日本古代在襲用唐令制訂大寶令、養老令時，曾作了許多修改和刪簡，學者們利用它來研究唐令時都持非常謹慎的態度。新發現的明鈔本唐令殘本，使我們能够更確定、更多地利用日本令來研究唐令。特别是養老令集解一書，對唐令的研究尤其具有重要價值。日本古代的養老令是養老二年唐開元六年，公元七一八年在大寶令基礎上修訂而成。養老令集解是日本古代明法家惟宗直本集諸家解説，於元慶四年唐廣明元年，公元八八年修成。其中所引古記，成於天平十年唐開元二十六年，公元七三八年；令釋、迹記、穴記成於延曆六年至十七年唐貞元三年至十四年，公元七八七年至七九八年。這些日本古代明法家的注釋和準確引用的唐令原文，都是極其珍貴的史料。例如古記注釋養老田令「公私田荒廢」條時，曾引開元田令同條見前録明本開元田令「唐30」條的後段。當年仁井田陞曾在唐令拾遺中據此復原爲開元田令第二十七條。但一些日本學者對此有疑問，池田温在唐令拾遺補中，遂根據這些意見，只保留了「令其借而不耕，經二年者，任有力者借之」一句，刪去了下面的「即不自加功……」兩句。在明本開元田令「唐30」條中，不僅證明確有古記一字不差所引這段開元田令令文，而且日令此條基本上是襲用唐令的前段。
關於養老田令與唐田令異同問題，我曾在唐日民户授田制度相異問題試釋一文初步認爲，日本的班田制主要採用了唐朝的狹鄉授田法，民户的受田都稱「口分田」，没有永業田、口分田的區分，也無每丁占田最多一百畝的限額規定；日本田令没有全部採用唐朝田令關於官人、勳官永業田的規定，將官人永業田改爲「位田」，勳官永業田改爲「功田」，前者不能世襲，後者按功大小傳承。除此之外，日本田令許多條文都與唐田令基本相同，或是它的簡化，有的條文也作了部分修改。這是我們利用日令來研究唐令時，需要仔細區别和分析的。
我們明確了唐田令分類次序和令集解應是復原唐田令的主要參考文獻後，就可逐一討論天聖田令採用和修改的七條開元田令的復原問題以下「宋」字編號均爲明鈔本天聖田令編號。
仁井田陞的唐令拾遺和池田温的唐令拾遺補均據通典卷二、唐六典卷三「田長」條復原爲唐田令第一條。戴文據通典卷二和養老田令，認爲天圣令此條是「宋令沿用唐令原文而未加改動」，當是唐田令第一條。但是，「畝百爲頃」，通典卷二、唐六典卷三近衛本均爲「百畝爲頃」，只有舊唐書和冊府元龜作「畝百爲頃」。此條文的復原當從通典、唐六典近衛本，以「百畝爲頃」爲是，仁井田陞和池田温據其復原是正確的。
此條未採用開元田令原文，當係沿襲唐末、五代時期的種桑之制新制訂的。通典卷二記載此條是：
對上述兩種記載，學者之間的考釋頗有分歧。仁井田陞在唐令拾遺中是據通典復原此條，只是首句補入了唐律疏議的「諸户内永業田」。池田温的唐令拾遺補與此相同，但他在後來發表的唐令拾遺補補訂一文中，與楊際平持相同意見，認爲通典所記的「每畝」二字是衍文。楊際平在近年研究此條的復原時，則主張應以唐律疏議的記載爲準。戴文認爲，「通典的『每畝』當爲『每户』之訛。」此條應復原爲「諸永業田，每户課種桑五十根以上……」
已故汪籛先生在其遺稿唐田令試釋中，曾據唐律疏議的記載，認爲通典所記的「每畝」是錯誤的，「當作『每户』」。我在一九八六年的一篇論文中，更據有關農書和種桑詔令，證明不可能每畝種桑五十根，肯定汪先生的主張，「每畝」乃「每户」之誤。唐律疏議是永徽年間編定的，其後雖有所修改，有關種桑的規定，至開元時期並無大的改變。按照田令每條首句行文慣例，此條首句應是「諸永業田……」。但通典將此條插入「官人受永業田類」，列在「諸永業田皆傳子孫」條之後，刪去了首句「諸永業田」，直接鈔録下面的「每户課種桑五十根以上……」。因此，此條的復原應當是：「諸永業田，每户課種桑五十根以上，榆、棗各十根以上，三年種畢。鄉土不宜者，任以所宜樹充。」唐律疏議引用唐令，文字常有改動，它所引田令此條，不僅首句不合田令首句行文慣例，刪去了「三年種畢」一句，末句的文字也是改動過的。通典原文是「鄉土不宜者，任以所宜樹充。」天聖田令此條採用了唐令這一規定，文字完全相同。令集解此條作「鄉土不宜及狹鄉者，不必滿數。」但唐律疏議却改爲「土地不宜者，任依鄉法。」令集解與唐律疏議的文句之所以不同於通典，是因它採用了唐朝格、式中有關種桑的一些變通規定。我們應據唐律疏議訂正通典的「每畝」乃「每户」之誤，却不能依據它來復原田令此條的文句。
關於開元田令種桑條的位置，仁井田陞、池田温和戴文都認爲應從通典，列在「官人受永業田類」的「諸永業田皆傳子孫」條之後。我在上面的分析，已從條文分類方面説明通典記載的位置是錯的。令集解是將「種桑」條列在「寛狹鄉、園宅、買賣等雜類」，即在「園地」條後，「宅地賣買」條前。令集解此類條文共七條，明本開元田令此類條文現存九條，兩者相同條文的排列次序是完全相同的。雖然日令的「種桑」條有較多修改，我們却没有理由懷疑它的排列次第不是本於唐令。因此，根據田令條文的分類和令集解，「種桑」條的位置應在明本開元田令第十六條「園宅地」條之後。
池田温在唐令拾遺補中，根據日本學者的研究和日田令，採用元典章同類的條文，復原唐令此條爲：「諸官人、百姓，不得將奴婢、田宅，捨施、典賣與寺觀。違者，價錢没官，田宅、奴婢還主。」戴文認爲，日田令此條不包括奴婢，説明天聖令此條「當是沿用唐舊令而未加改動。」這一推論基本上是正確的。唐令此條之所以不包括奴婢，是因唐朝並不禁止捨施除田宅之外的財物與寺觀。而按唐朝法律規定，奴婢屬於資財，故不禁止捨施奴婢予寺院。日本古代與此相同，令集解的一條注釋就説：「奴婢、牛馬等捨施寺無禁。」這是唐令與元典章的規定不同的根本原因。日令只採用了唐令此條的首句，刪去了第二句；首句中，增加了「園地」，刪除道觀的「觀」字。這些都是根據日本情况作的改動，其基本精神與唐令是完全一致的。我們根據日令此條，可以肯定天聖令此條應是採用唐令原文無疑。其中唯有「錢物」一詞，可能宋令作了修改，唐朝法律文書常用的是「資財」、「財物」、「財」，原文似應爲「違者，財物及田宅並没官。」
此條在唐田令中的位置，唐令拾遺補排列在「授田先後」條後。戴文認爲，養老田令列此條於「田有交錯」條後，明本開元田令「唐27」條「田有交錯」條後是「僧道授田」條，於義當在該條之後。養老田令無「僧道授田」條，故此條前是「田有交錯」條，後是「官户奴婢授田」條。如將有關僧道土地的規定歸爲一類，應如戴文所説，當在「僧道授田」條後；但如將其歸爲「特殊人户授田類」，其位置就應在「僧道授田」條前。由於此條前「唐17」、「18」、「21」條是有關土地買賣、質賃的規定，從邏輯上説，它應是土地買賣規定的延續，是對「官人百姓」作出的規定，當在「唐28」條僧道授田條之前。僧道與官户奴婢授田，都屬對特殊人户的規定，兩者應是連接的，其間不應插入有關「官人百姓」的規定。
此條唐令拾遺和唐令拾遺補均據宋刑統卷一三復原爲：「諸田爲水侵射，不依舊流，新出之地，先給被侵之家。若别縣界新出，依收授法。其兩岸異管，從正流爲斷。若合隔越受田者，不取此令。」養老田令此條只有首句，「侵射」作「侵食」，「舊流」作「舊派」。「侵食」即「侵蝕」，「舊派」即「舊流」，是蝕、流二字較古的用法。此二字不涉及日本古田制問題，應是採用唐令原文。但是，目前我們無法證明日令此詞與宋刑統記載的此詞，誰更符合唐令原文，姑且存疑。天聖田令此條，基本上與宋刑統記載的此條相同，只是將「若别縣界新出，依收授法」改爲「若别縣界新出，亦準此」。據令集解的注釋：「新出之地堪佃者，不待班年，給被侵之家。若别縣界出者，非也。」「新出之地……隔越者，隨故耳。」這是據唐令作的解釋，它證明宋刑統記載的此條後三句，是唐令的内容。當年仁井田陞據此復原唐令此條，基本上是正確的。唐令拾遺、唐令拾遺補和戴文均據養老田令，認爲此條當在「官户受田」條明本開元田令「唐29」條後，應無疑義。
此條令文與養老田令、宋刑統卷一三的條文相同，當是唐令原文。惟宋刑統引文「强耕種者」作「强耕者」，仁井田陞在唐令拾遺中復原此條時，據養老田令補上「種」字。天聖田令此條是「强耕種者」，説明宋刑統脱一「種」字，當年仁井田陞所補是正確的。此字很重要，因爲「耕」、「種」是兩種不同情况，據令集解的注釋，「種」指「殖訖」，如果土地歸屬尚未判决而「强耕種者」，已種的作物不論種者收未收刈，均「苗從地判」，歸新判的田主，對種者「不依盗法」處置；如果「强耕種者」即「種人」，在判决後「强竊刈取者，合科盗罪」。所謂「盗罪」，指唐律疏議卷一三規定的「盗耕種公私田罪」，一畝笞三十，强耕者加一等，處罰是極重的。
此條唐令拾遺和唐令拾遺補均據令集解列於「公私田荒廢」條明本開元田令「唐30」條後，是正確的。
此條是將開元田令中的「在外諸司公廨田」條，依宋朝制度改訂的。仁井田陞在唐令拾遺中復原此條時，全部採用通典卷二引文，除錯字徑改外，脱字僅引唐六典卷三在注中説明記載不同，並未在復原令文中據以補正，似作存疑處理。但通典所録令文中的一句注「其津隸都水使者不給」，不知何故，他却採用唐六典卷三的注：「津隸都水，則不别給。」唐令拾遺補和戴文均採納仁井田陞復原的此條文句。唐六典的引文有的會有改動，傳世本通典雖然多有脱字、訛字，引文基本上是原文。比較兩書此條的記載，我認爲應全部據通典復原此條令文。下面是筆者據通典復原此條令文所作的校録脱、訛字據唐六典校補：
令文中的「下縣六頃」，顯然有脱字，因爲下面又有一「下縣」。唐朝的縣有上、中、中下、下四等之分，唐六典作「中下縣」當是原文。令文中的「中、下牧」，據唐六典在「中」字後補一牧字。從令文末句「中戍、下戍」用詞來看，「中、下牧」間不應省前一牧字。
令文中的夾行注文「其津隸都水使者不給」，「都水使」當是「都水監」之誤。「者」，在此是表人、事的助詞，不是作「都水使者」的名詞。唐令中常見「其……者」的用法，如「其除名者，依口分例給」，「隸州鎮諸軍者，每五十頃爲一屯」，「其校尉以下在本縣及去家百里内鎮者不給」。公廨田是分給「在外諸司」也即各地官府公用，並非給各官府長官；都水使者是都水監的長官，部分津渡隸屬其長官於義也不通，只能説隸屬某上級官府。唐六典卷二三「諸津」就注明：「諸津在京兆、河南界者隸都水監，在外者隸當州界。」仁井田陞採用唐六典的注：「津隸都水，則不别給。」是未注意到唐六典編者在文字上作了修飾，省去「監」字，以符合對稱句式的行文。
此條唐令的位置，唐令拾遺是與「在京諸司公廨田」條相繼列在「競田」條後，然後是「在京和諸州官人職分田」條等。這個排列次序，當年仁井田陞是參考令集解確定的。但是，令集解在「競田」條後只有職分田、驛田等條，没有「田有山崗」條、「公廨田」條。這是因爲日本令制訂時，刪去唐令的「田有山崗」條，同時將唐令的公廨田、職分田合併爲「職分田」。這種「職分田」，有時又稱「公廨田」、「公廨職田」。令集解卷一二田令「郡司職分田」條集解引古記注：「問：『公廨田、職田其别如何？』答：『一種也。』」因此，令集解在「競田」條後的「職分田」條，就是相當於唐令的「公廨田」、「職分田」條，與現在發現的明本開元田令的順序是完全相同的。本條的位置應在明本開元田令「唐32」「在京諸司公廨田」條後。唐令拾遺補改變仁井田陞的正確排列次序，依從通典，不僅將「職分田」、「驛田」條，而且將「公廨田」條，都列在「園宅地」條與「賣買田」條之間。明本開元田令的排列順序，證明通典田令的條序是錯亂的，這有力説明，我們在復原唐令時，要充分重視日令與唐令的因襲關係。
此條唐令拾遺和唐令拾遺補均據通典卷二、卷三五的記載，分别復原「職分陸田」和「親王出藩給地」兩條。戴文則將此兩條復原爲一條，並認爲天聖田令此條自「諸職分陸田」至「準租分法」，與通典「所載唐令同」。此似有誤。通典兩處相同的記載，均無天聖田令的夾注：「桑柘、綿絹等目。」此注文顯然是制訂天聖令時，據宋制增加的，並非唐制。在復原此條時，不應有此注文。此外，「職分陸田」條和「親王出藩給地」條，所規定的内容完全不同，唐令拾遺復原爲兩條令文是正確的。下面主要討論「職分陸田」條的復原，「親王出藩給地」條將在後面明鈔本天聖田令和開元田令之外的令文問題中研究。
天聖令此條的前半部分，全部採用唐令，後半部分自「其限有月閏者」以後，是據宋制擬定的。據通典卷二所載此條令文，在「準租分法」後，尚有「其價六斗以下者，依舊定；以上者，不得過六斗。並取情願，不得抑配。」
開元二十五年田令關於職田租價「不得過六斗」的規定，是沿自開元十九年七三一敕的新規定：「職田仍依原租價對定。六斗以下者，依舊定；以上者，不得過六斗。地不毛者，畝給二斗。」至開元二十五年，此新規定正式修訂入田令。但在通典的引文中，末句是「並取情願，不得抑配」，没有「地不毛者，畝給二斗」。這是否是在編修令文時對敕文的規定作了修改，或是將「地不毛者，畝給二斗」編入户部式，尚難斷定。不過，我們從開元二十年七三二西州天山縣普遍檢查、申報「職田不得抑令百姓佃食處分訖申事」的符帖目中，可以看到「並取情願，不得抑配」，應是此條令文的一項重要規定。根據以上分析，通典所載此條當是開元二十五年令原文，唐令拾遺據其復原是正確的。
此條令文的位置，唐令拾遺、唐令拾遺補和戴文均據令集解，列在「驛封田」條之後。但是，令集解在「驛封田」條後，只有一條與唐令「職分陸田」條相當的「職分田營種」條，其後就是「外官新至任」條和兩條相當於唐令「屯田」條的「官田」條。而明本開元田令在「唐35」「驛封田」條後，還有「公廨、職分田於寬閑内給」條、「應給職田無地可充」條。「應給職田無地可充」條是規定應給職田而未得到土地的官員，「率一畝給粟二斗。雖有地而不足者，準所欠給之。……」這與主要規定職田地租的「職分陸田」條，在性質上是同一類。唐六典卷三户部「郞中員外郞」條注文，就將這兩條令文作爲同一類規定，連續摘録：「凡給職分田，若陸田限三月三十日……其麥田以九月三十日爲限。若應給職田無地可充者，率畝給粟二斗。」從兩條令文的性質和唐六典的連續摘録次第，「職分陸田」條應列在明本開元田令「唐36」「公廨、職分田於寬閑内給」條後，「唐37」「應給職田無地可充」條前。
此條不見於明鈔本天聖田令和開元田令，也不見於令集解。唐令拾遺和唐令拾遺補均據此作爲單獨一條復原，戴文則將此條與「職分陸田」條復原爲一條。通典卷二在此條前所録「職分陸田」條，從天聖田令已可證實是開元田令，則此條也應同是通典所説田令之一。但是，通典卷二將此條接鈔於「職分陸田」條後，卷三五所録「職分陸田」條後却無此條，説明兩條不是同一條。此條是制定天聖田令時刪除的，還是鈔本漏録的，目前不能確定。今從唐令拾遺、唐令拾遺補作爲開元田令復原。
此條令文的位置，唐令拾遺、唐令拾遺補列在「職分陸田」條後。明本開元田令在「唐35」「驛封田」條後，有「公廨、職分田於寬閑内給」條、「應給職田無地可充」條。我在上文復原「職分陸田」條時已説明因其性質與「應給職田無地可充」條同屬於「田租」一類，據唐六典卷三注文的次第，應列於該條之前。「親王出藩」條在性質上則與「公廨、職分田於寬閑内給」條同屬於「給地」一類，從令文分類排列分析，該條應列在明本開元田令「唐36」條「公廨、職分田於寬閑内給」條之後、「職分陸田」條前。通典卷二可能將「親王出藩」條錯鈔於「職分陸田」條後。
周易者，移易之書也。雖易例有三：一曰倒易，叙卦用之；一曰對易，分篇者用之；而必以移易一例爲演易屬辭之用。即演易屬辭概有十例：曰名，曰義，曰象，曰方位，曰次第順逆，曰大小體，曰互體，曰時，曰氣，曰數目，曰乘承敵應，而第在當時，抽辭比旨，多取成卦之聚畫，陽與陽聚，陰與陰聚，無所間錯者，而乃從而分移之，移陽于陰，亦移陰于陽。大傳所謂「乾坤成列」，則陰陽聚也。其所謂「分陰分陽」，則從而分之者也。所謂「剛柔相推」，則移之也，推者移也。而總以二語概之曰：「方以類聚，物以羣分」，然後推移之旨全焉。特三聖屬辭往往引而不發，以俟其人之自省，有曰：「書不盡言，言不盡意。」惟是神而明之，默成其德，以俟乎其人。故雜卦言反易，不言反易也第言其對峙，而反峙以明；序卦言對易，不言對易也第言其聯序，而對序以著；繫傳言移易，不言移易也第言其變易、遷易，而移易以見。
是以卦之命名即有以移爲名者，艮兑名損，山澤無所爲損也；巽震名益，風雷何以有益也；澤高于地則不聚，而反名聚；風入地下則不升，而反名升。徒以損、泰，乾則移畫在上；益、否，坤則移畫在下；萃四移觀，陽而不間則猶有聚；升四移過，柔而上行則亦名升。是當其命卦名時固早已豫啓其例，而况彖、象爲辭，非此不解。訟無故而有舊德，比何先而稱後夫，天難入澤安有其旋，一陽初畜何爲復道。又况夫子所贊，每故變其辭以示其義，如「剛來下柔」，則明有往來；「柔上剛下」，則顯相上下；「剛自外來而爲主于内」，則明明移彼而就此；「柔來而文剛」，「分剛上而文柔」，則公然以兩爻爲移易。是移易一例，文、周倡之，夫子早發明之，而漢初田何受易，傳及孟喜，有外黄令焦延壽者，實始嬗移易之學，如云「一陰一陽之卦自姤、復來」，「五陰五陽之卦自剥、夬來」，已駸駸得其要領。而第其所著書，費直題其前，曰：「六十四卦之變凡四千九十六章」，今所傳易林是也。夫易林本以六十四卦變之，至四千九十有六，是占變之詞與六十四卦三百八十四爻本詞不同意，必焦氏當時卦變之外另有推易，而後儒不知，混之爲一，故迄今所傳祇有易林一書，名大易通變，而移易之學無聞焉。乃東漢儒臣自馬融、鄭玄外，凡説易家如宋衷、干寶、虞翻、荀爽、陸績、侯果、蜀才、盧氏以及蔡景君、伏曼容諸儒，各守師承以立説，或主旁通，或主正變，或以乾坤爲父母，或以泰否爲胚胎，或兼宗六子，或專本十辟，而罣十漏一，依彼失此。初未嘗不與推移相合，究之守一則不能相通，遍易則無所自主，補苴傅會未免牽强。以致王弼後起，盡埽諸前儒所説，而更以清談，以爲「互體不足，遂及卦變，變又不足，推致五行」，彌縫多闕，不如盡己之爲快。而嗣此失學之徒，便于飾陋，悉屏絶漢學，專宗弼説。而于是辭、象、變、占四不存一，方、體、位、數十亡八九矣。乃考弼所註，鹵莽蔑略，不可爲訓。其萬不通處，則仍不能不襲諸舊説而竊入之。賁之「柔來而文剛」，弼曰「坤之上六來居二位」，「柔來文剛」之義也；「分剛上而文柔」，弼曰「乾之九二分居上位」，「分剛上而文柔」之義也。是即卦變也。延及趙宋，則僅曉王學而不識漢學。程頤作傳，專斥諸卦變，而考其爲傳，周章難明。其萬不通處亦終不能不仍取卦變而雜補之。損之「損下益上」，則曰「下之成兑由三變，上之成艮由上變也」；漸之「得位得中」，則曰「艮巽之交在中二爻，巽四交三以陽而易陰，艮三交四以陰而易陽也」。是即移易也。是以陳摶之徒不聞正學，反能摭京、焦餘唾，推作卦變，取移易、倒易二義雜組之，以爲變卦反對之圖，而南宋朱漢上震曾録其圖于易傳叢説之中。至朱文公熹又謂：「漢上易變祇變三爻，則似于彖傳不能盡通。」于是又别爲之圖，自一陰一陽起至五陰五陽止分作五部，庶幾盡變而爻止一移，卦無三易，因于作本義時，凡一十九卦惟訟、晉二卦與圖相同，而餘即多立變法，全與圖異。其時，好事諸君間作僞關朗傳以實圖書之言，作僞衛元嵩元包以實先後天卦變之旨，而文殘義闕，世多未信。于是元儒朱升作十辟卦變并六子卦變，而明儒來氏知德即以反對作變易，何元子楷專以乾、坤爲往來，雖名例稍殊而意不甚遠。大抵漢學又亡，浸失其舊，而趙宋以後則祇曉夫子彖傳有所未解，故必須卦變，全不識文、周爲易屬辭比旨之專在乎此。所以朱氏本義其載卦變于卷首，但云彖傳以卦變爲説，又云此夫子之易，而不知文、周爲易，其至今晦蝕不能盡明者，全以是也。
夫伏羲重卦，即有以移易爲名者，是周易爲辭再三致意，前既已略言之矣。第變易、移易原有不同，不名移易而僅指爲變，則其義不出。仲氏曰：「傳不云乎？『剛柔相推』，推亦變也。然而又云：『觀其變而玩其占』，變所以占也。」夫子隱移易之文而謂之推，諸儒昧相推之旨而僅題以變，是舍辭象之分行，而混變占爲一義，毋亦其名不可居而三易之旨遂因之以長晦與？夫猶是五部之推，十辟之展，一陰一陽以至五陰五陽之遷化，而循其名，究其實，尋端竟委，以求盡其所未盡，湛然而深思，󶃷然而相悦以解。以之讀彖而彖明，讀象而象顯，讀十翼而十翼以著，一若三聖在天實有以牖其衷者。豈非所謂「肆而隱」，「推而能通」，「不盡言而可信」者乎？夫以三聖啓之，歷之漢、晉、唐、宋、元、明，諸儒闡之發之，而明而昧，昧而復明，續而絶，絶而復續，如是其不可沫也。予終畏其沫之也。因于作仲氏易成，取卦變諸圖彙前儒所已言者，而合之今説，以明千世一揆之意，曰推易始末。後之學易者可覽觀焉。
此十辟卦生乾、坤之説也。京房設十二辟卦以爲十二月卦主，復一陽子十一月，臨二陽丑十二月，泰三陽寅正月，大壯四陽卯二月，夬五陽辰三月，乾六陽巳四月；姤一陰午五月，遯二陰未六月，否三陰申七月，觀四陰酉八月，剥五陰戌九月，坤六陰亥十月。陽起于子而止于巳，始于復而終于乾；陰起于午而止于亥，始于姤而終于坤。此以卦氣直日立説，並非推移相生之義。而干令升以爲爻所自來則是乾、坤生諸卦，今反諸卦生乾、坤矣。且乾卦爻辭初何嘗有復象，二何嘗有臨象，三何嘗有泰象？其言潛、見、乾惕，並無諸卦往來之義，推之四五及上，以至于坤，皆然也。是雖著所自來，而于演易屬辭之旨何與焉？
何妥以九三爲辰月，九四爲午月，九五爲申月，上九爲戌月，孔穎達嘗非之，謂：「宜據子十一月以來，九二爲丑寅之間，九三爲寅卯之間。」此仍主干令升説，且以文言「陽氣潛藏」一段有類卦氣故云，然總非正義。善説易者其審之。
初六干寶曰：「陰氣在初，五月之時，自姤來也。」九家易曰：「初六始姤，姤爲五月。盛夏而言堅冰，五月陰氣始生地中，雖始于微霜，而終至堅冰，明漸至也。」
荀爽曰：「此本坎卦。」「案初六升二，九二降初，是『剛柔交』也。」虞翻曰：「坎二之初爲『剛柔交』。」
「十年乃字，反常也。」九家易曰：「陰出乎坤，今還乎坤，故曰『反常』也。」又曰：「陰出乎坤，謂乾再索而得坎，今變成震，中有坤體，故曰還坤。」
荀爽曰：「此本艮卦也。」「案二進居三，三降居二，剛柔得中，故能通，發蒙時令，得時中矣。」虞翻曰：「艮三之二爲『剛柔接』，故亨。」
虞翻曰：「大壯四之五，故『有孚』，離日爲光，四之五得位正中，故『光亨』。」蜀才曰：「此本大壯卦。」「案六五降四，『有孚光亨，貞吉』；九四升五，『位乎天位，以正中也。』」
此推易也。但四陽兩陰之卦宜有四易，此祇言其一耳。按，宋晁公武讀書志曰：「蜀才世多不知，顔之推曰即范長生也。李雄稱長生爲范賢，見華陽國志。此又稱才，則其人有聲，抑可知矣。」
荀爽曰：「陽來居二而孚于初，故曰『訟有孚』矣。」蜀才曰：「此本遯卦。」「案二進居三，三降居二，是『剛來而得中』也。」虞翻曰：「遯三之二也。」
蜀才曰：「此本師卦。」「案六五降二，九二升五，剛往得中爲比之主，故能原究筮道，以求長正而无咎矣。」
凡推移必有主，故一陽五陰之卦必從剥、復來，以陰陽各聚俱未分也。若師則陰已分矣，師可移比，比亦可移師，此如朱氏本義雜卦統變之法，所謂頭緒既棼，往來俱亂者。在朱氏或未見漢儒有此，然後人立説往往不能出前人郛廓，即此是也。旁通用文言「六爻發揮旁通情也」爲名。陸績註云：「乾六爻發揮變動，旁通于坤，坤來入乾以成六十四卦，故曰旁通。」此專指畫卦時變象與揲蓍時占變立説，正五易中所謂變易一例，文王演易屬辭時何嘗有此。
謂此從需卦上六變爲上九，易坎成巽而爲小畜，意以此卦從需來也。然全乎變易，非移易矣。且變亦無主，與後儒卦變又復不同。若其與遯旁通，則但巽與艮對變，而三陽不變，與前比、大有旁通一例又别，真不可解。
蜀才曰：「此本坤卦，天氣下，地氣上。」虞翻曰：「陽息坤，反否也。坤陰詘外爲小往，乾陽信内爲大來。」
蜀才曰：「此本乾卦，陽往而消，陰來而息。」虞翻曰：「陰消乾，又反泰也。」
侯果曰：「九二升上，乾爻上行，曰乾行。」蜀才曰：「此本夬卦。九二升上，上六降二，則『柔得位得中，而應乎乾』，下奉上之象也。」崔憬曰：「君子謂九二能捨己同人，以『通天下之志。』」虞翻曰：「旁通師卦。」
蔡景君説：「剥上來之三。」侯果曰：「此本剥卦。乾之上九來居坤三，是『天道下濟而光明』也。坤之六三上升乾位，是『地道卑而上行』也。」荀爽曰：「乾來之坤。」虞翻曰：「乾上九來之坤，與履旁通。」
蔡、侯説，推易也；荀慈明説，乾、坤主變也；虞氏説，旁通也。
蜀才曰：「此本否卦。剛自上來居初，柔自初往升上，則内動而外悦。」虞翻曰：「否上之初，『剛來下柔』，初上得正，故『元亨利貞』。」
「君子以嚮晦入宴息。」侯果曰：「乾之上九來入坤初，『嚮晦』者也。坤初升兑上爲休息，『入宴』者也。」
九家易曰：「此卦本泰來。乾天有河，坤地有水，二爻升降，出入乾、坤，故『利涉大川』矣。」虞翻曰：「泰初之上，故『剛上』；坤上之初，故『柔下』。」又曰：「泰初之上而與隨旁通。」
蜀才曰：「此本乾卦。」虞翻曰：「觀反臨也。」
瞿塘來氏改卦變曰卦綜，以反對二卦錯綜升降，求合于彖傳往來上下之文，正始于此。噬嗑
盧氏曰：「此本否卦。乾之九五分降坤初，坤之初六分升乾五，是『剛柔分』也。」侯果曰：「坤之初六上升乾五，是『柔得中而上行』也。」虞翻曰：「否乾五之坤初，坤初之乾五，剛柔交，故亨。」
此推易之一，與卦變同。盧氏，或云即北魏國子博士盧景裕也。北史儒林傳云：「魏末大儒徐遵明講鄭玄易，傳之范陽盧景裕。」疑即是人。其不署名者，偶軼耳。
荀爽曰：「此本泰卦。謂陰從上來居乾之中，文飾剛道，交與中和，故亨也。分乾之二居坤之上，上飾柔道兼據二陰，故『小利有攸往』矣。」虞翻曰：「泰坤上之乾二，乾二之坤上，『柔來文剛，故亨。分剛文柔，故小利有攸往。』」
此亦推易之一，與卦變俱同。王輔嗣極詆卦變，然于此卦「柔來文剛」、「剛上文柔」必不能解，只得仍取卦變解之，則漏敗矣。宋朱漢上謂「輔嗣終日數十而不知二五」，良然。若漢上謂「賁自泰來，合天地以成文」，「玄黄者，天地之雜文也」。此真能得卦義者，但祇曉卦變，不識推移，故于全易稍障礙耳。
盧氏曰：「此本乾卦。羣陰剥陽，故名爲剥也。」虞翻曰：「陰消乾也，與夬旁通。」
蜀才曰：「此本遯卦。」「案剛自上降，爲主于初，故『動而健，剛中而應』也。」虞翻曰：「遯上之初。此所謂四陽二陰，非大壯則遯來也。」
蜀才曰：「此本大壯卦。」「案剛自初升，爲主于外，剛陽居上，尊尚賢也。」虞翻曰：「大壯初之上，其德『剛上』也。與萃旁通。」
侯果曰：「此本觀卦。初六升五，九五降初而成頤。」虞翻曰：「晉四之初，與大過旁通。」又曰：「或以臨二之上。兑爲口，故有『口實』也。」
本觀、臨來，皆推易法。其以「自求口實」爲解，正合文王繫辭之旨。以此「口實」與下「靈龜」並觀，始知推易一法不止爲夫子彖傳設也。若虞氏又謂本晉，則正朱氏本義雜卦統變所始，頭緒亂矣。且虞氏于此卦一臨一晉一旁通，亦不可解。
「初九，舍爾靈龜，觀我朵頤。」侯果曰：「初本五也。五互體艮，艮爲山，龜自五降初，則爲頤矣。是『舍爾靈龜』之德，來『觀朵頤』之饌，貪禄致凶，『亦不足貴也』。」虞翻曰：「晉離爲龜，四之初，故『舍爾靈龜』。」
離爲龜見説卦，但本晉無理耳。若艮爲山，龜不知所據。按，郭璞筮得大壯之頤，曰：「柔内剛外，則畜緇。是頤爲大離，原有龜象。其曰舍者，謂所觀在頤，不在大離耳。非謂舍此更他求也。」亦通。
虞翻曰：「大壯五之初，或遯二之上。」又曰：「大壯，震五之初，與遯同義。」
此乾、坤主變説也。按，朱漢上曰三男之卦無不從乾來者，仲翔以爲乾來之坤，謬矣。此當從臨初之五，觀上之二，蓋上六一爻動不以正，故曰失道。若乾爲歲首，亦當以觀巽言之，此正所謂坎從臨來，又從觀來者，雖卦變亦推易法。
蜀才曰：「此本否卦。」「案六三升上，上九降三，是『柔上而剛下，二氣交感以相與』也。」虞翻曰：「坤三之上成女，乾上之三成男，『止而説，男下女』。」
蜀才曰：「此本泰卦。」「案六四降初，初九升四，是『剛上而柔下』也。分乾與坤，雷也；分坤與乾，風也。是『雷風相與，巽而動』也。」
此皆乾、坤主變之説。舊儒不知十辟卦爲聚卦，無所分來，故凡于聚卦妄扳所自，遂致難通。試于十辟彖傳平心較之，曾有「剛來柔往」，「剛上柔下」諸讚辭否？如此遯、大壯二辟卦，並無剛柔往來、内外上下一語，而署所自來，妄矣。夫子于分聚一法，大傳井井，彖傳又井井，而世日求之而日不得，何也？
蜀才曰：「此本觀卦。」「案九五降四，六四進五，是『柔進而上行。』」荀爽曰：「陰進居五，處周事之位，陽中之陰，康侯之象也。」虞翻曰：「觀四之五。」
蜀才曰：「此本臨卦也。」「案夷，滅也。九二升三，六三降二，『明入地中』也。明入地中，則明滅也。」虞翻曰：「臨三之二，而反晉也。」
此皆以推易兼卦變者。若其本无妄，則尤推易中所稱子母易卦，非朱氏雜卦比也。至云在繫，以繫傳「弦木爲弧，剡木爲矢」取象于睽，當用无妄二五以互巽之繩弦、互艮之木，又以上乾之金剡互巽之木，故云。觀虞氏于繫傳亦云「无妄五之二」，可驗。
蜀才曰：「此本泰卦。」「案坤之上六下處乾三，乾之九三上升坤六，『損下益上』者也。」虞翻曰：「泰三之上，『損下益上』。」
「三人行則損一人。」虞翻曰：「泰乾三爻爲三人，損三之上則損一人。」
此推易、卦變俱有之。程伊川不取卦變，于此爻曰：「三陽同行則損九三以益上，三陰同行則損上六以益三。」雖與虞氏專指乾三不同，然其爲推移則一也。若張横渠易解于損六三、上九曰：「六三本爲上六」，「上九本爲九三。」于益曰：「否卦九四下而爲初九，故曰天施地生。」亦推易法。
蜀才曰：「此本否卦。乾四之初。」虞翻曰：「否四之初也，『損上益下』。」
「上六，齎咨涕洟。」荀爽曰：「此本否卦。上九陽爻見滅遷移，以喻夏桀、殷紂。以上六陰次代之，若夏之後封東樓公于杞，殷之後封微子于宋，去其骨肉，臣伏異姓，受人封土，未安居位，故曰『齎咨涕洟，未安上也』。」
荀爽曰：「此本否卦。陽降爲險，陰升爲説。」虞翻曰：「否二之上，乾、坤交，故通也。」
「入於其宫」。九家易曰：「此本否卦。二四同宫爲艮，艮爲門闕，宫之象也。」
河圖、洛書其並見于經者，惟易大傳曰：「河出圖，洛出書。」而尚書顧命篇曰：「天球河圖在東序。」論語曰：「河不出圖。」則單言河圖。然其名則自古皆有之。大抵圖爲規畫，書爲簡册，無非皆典籍之類，第未嘗實指爲是何規畫，是何簡册。而其所以出之者，則又未知誰將之，誰取之也。自竹書紀年謂「龍圖出河」，則繫圖以龍。帝王世紀曰：「河出龍圖，洛出龜書」，則又繫書以龜。然亦未知龍與圖何涉，龜與書何與？至鄭康成謂「河圖、洛書皆龜龍啣負而出」，則然後知龜龍者即將圖書之物也。故從來記載家，皆有云龍負圖，龜啣書者。乃戴記禮運篇曰：「河出馬圖。」而當時孔安國則又云：「伏羲氏王天下，龍馬出河；禹治水時，神龜負文。」則又稱龍爲龍馬。此與楊雄覈靈賦「河序龍馬，洛貢龜書」正同，故尚書中候亦曰：「龍馬啣甲，甲似龜背。」其稱爲龍馬，亦正相合。而特其云龍馬似龜，則又龜龍兩物略無分别。然且諸如所言，究不知所啣所負者，其爲圖與書所載何等？惟淮南子曰：「河出丹書，洛出緑圖。」以爲黄帝夢兩龍，以白圖授帝，帝乃齋于河洛之間，受蘭采朱文，謂之緑圖，則丹文緑質，儼然書册。而鄭康成註大傳，引春秋緯云：「河以通乾出天苞，洛以流坤吐地符。河龍圖發，洛龜書感。河圖有九篇，洛書有六篇。」則直指之爲簡册之物。此漢代近古似乎可案者。特其在當時，圖書所用，未嘗分屬，即易大傳並指「聖則」，亦第並法之爲畫卦之用。不知孔安國又何所據，謂「龍馬出河，伏羲則其文以畫八卦；神龜負文，禹遂因而第之以成九類。」而劉歆又承其説，謂「伏羲氏繼天而王，受河圖而畫之，八卦是也。禹治洪水，賜洛書，法而陳之，九疇是也」。而于是知河圖、洛書又截然兩分，河圖屬卦，洛書屬疇。乃王充著論，直謂「河圖從河水中出，八卦是也」。而班固有云：「尚書洪範自『初一』至『次九』六十五字，即洛書之文。」則既以圖、書爲卦、疇分屬，而又以圖文即卦，書文即疇，無俟取法。雖其説皆未確，然在漢諸儒彼我相傳，其參差不過如此。即圖、書中文在中候緯書，又以爲「龜甲之上有列宿斗正之文，帝王録紀興亡之數」。此皆讖緯之學，雜以方術，不足信者。故自漢代説易家由施、孟、梁丘、京、焦、費、趙以至馬、鄭、虞、荀、何晏、陸績、干寶、王肅，以及孔穎達、陸德明、李鼎祚諸家，各有論著，而其爲圖、書，則皆云無有。即易緯妄推其説，亦不過指之爲文字之類，如河圖要元篇可驗也。
乃趙宋之世，當太平興國之年，忽有華山道士陳摶者，驟出河圖、洛書并先天圖、古易以示世，稱爲三寶，並不言授自何人，得自何處，傳自何家，出之何書之中，嬗之何方術技士之手，當時見之者亦未之信。惟游其門者有种放、李溉，二人深契其説，而放受先天四圖，溉受圖、書，各得一寶。溉傳許堅，堅傳范諤昌，諤昌傳劉牧，至牧而其説始行于時。於是慶曆前後，士子説易者始言圖、書，顧其言與今不同。當時陳摶所授但有兩圖，而世不親授，不得指名。一則圖以五十五點爲數，其數後一、六，前二、七，左三、八，右四、九，中五、十；有四正而無四維，合之得五十五數。一則圖以四十五點爲數，其數後一、前九、左三、右七爲四正，前四左、前二右、後八左、後六右爲四維，中有五而無十，合之得四十五數。其孰爲河圖，孰爲洛書，則受其傳者或知之，而他不知也。然牧之言曰：「河圖數四十五，陳四象而不言五行，是以四十五數者爲河圖。洛書數五十五，演五行而不述四象，是以五十五數者爲洛書。」則今之所云河圖者，本洛書也；今之所謂洛書者，本河圖也。然而稍稍聞邵雍言易，似乎以五十五數者爲河圖，四十五數者爲洛書。于是又有言牧非者。蓋是時摶所授先天古易，种放傳之穆修，修傳之李挺及周敦頤，挺傳之邵雍，敦頤傳之程顥、程頤。其所受摶學雖非圖、書，而兩支一幹。雍每説易，則未必一不及之，而于是參差之端生焉。夫圖、書非他，神聖之事也。豈有神聖之事而一人授之，一二人受之；授者無憑，受之者無據；而或四或五，或方或圓，或羲或禹，或卦或範，彼此可以争，先後可以易，一室兩家，茫無定準？其爲不足道亦可見矣。乃當時攻牧者曰：「牧反教也」；其袒劉氏者曰：「摶所傳如是也。」而于是有調停者曰：「牧非故反之，以傳之者不分，而遂致誤也。」其兩家立説氐卬未定，大抵攻牧無憑，即袒劉亦不足據。如聶麟圖解確指縱横十五爲河圖之數，此是牧説，而無所憑籍。即借雍攻穆者，徒謂雍曾言之，而雍之所言，不過謂「圓者河圖之數」，「方者洛書之文」，未嘗言五十五點者河圖，四十五點者洛書也。倘以圓爲圖，則四正四維，圓莫圓于四十五矣；以方爲書，則有四正而無四維，方莫方于五十五矣。于是，同時學徒有阮逸其人者，心惡牧説而無如何。會出王通元經于逸家，人詬其僞，急欲借見他書以湔其陋，而圖、書之訟，適當其際，遂造爲關朗易傳。以爲「朗字子明，魏文時人，王通之祖同州刺史名彦者曾師事之。嘗爲彦筮得夬之革，遂决云：『百年之間當有達人出，而修洙泗之教。』」蓋暗指河、汾也。特其爲易傳，則又名洞極真經，謂「關朗家世所藏，而親受其説于林崆峒者。元魏太和末，王虬言于魏孝文，孝文召見之，著成筮論數十篇。唐趙𬎼以爲李邯鄲曾著之書目，其後王通贊易，實本諸此，遂託之唐趙𬎼註」。其敘本圖論有云：「河圖之文七前六後，八左九右，聖人觀之以畫八卦；洛書之文九前一後，三左七右，四前左，二前右，左八後，右六後，後聖稽之以爲三象。」則鑿然以十爲圖，以九爲書。謂可以立圖、書之據，可以闢劉牧之謬，可以陰護僞元經之所未信，而無如同時之人親見其僞。故朱元晦作語類亦曰：「關子明易，僞書也。」乃元晦言易，則又取其説以定圖、書，而於是圖、書之名始一反牧説，且儼載其文于大易之首，岸然與三聖經書彼此分席。而自此言圖、書者雖仍未信，然自明迄今，無敢議焉。
魏王弼、晋韓康伯注，唐孔穎達疏。易本卜筮之書，故末派流於讖緯，王弼乘其極敝而攻之，遂能排擊漢儒，自標新學。然隋書經籍志載晉揚州刺史顧𡗝等有周易難王輔嗣義一卷，册府元龜又載顧悦之難王弼易義四十餘條，京口閔康之又申王難顧。是在當日，已有異同。王儉、顔延年以後，此揚彼抑，互詰不休。至穎達等奉詔作疏，始專崇王注，而衆説皆廢。故隋志易類稱「鄭學寖微，今殆絶矣」。蓋長孫無忌作志之時，在正義既行之後也。
嘉錫案：元大德本、明南監本、武英殿本隋志均作顧夷，「𡗝」與「夷」卽一字。然不知提要何以須改寫爲「𡗝」，其謂顧悦之卽𡗝之字，亦不知何據。近人姚振宗隋書經籍志考證卷一云：「梁劉峻世説文學篇注，顧氏譜曰，夷字君齊，吴郡人。祖廞，孝廉；父霸，少府卿。夷辟州主簿不就。宋書隱逸傳，關康之字伯愉，河東楊人，世居京口，少而篤學。晉陵顧悦之難王弼易義四十餘條，康之申王難顧，遠有情理。案關康之傳，則是書亦有顧悦難義，及關氏難顧義並録在其中，故題曰顧夷等，明非一人之作也。顧悦之字君叔，晉陵無錫人。初爲揚州刺史殷浩故吏，後爲州别駕，歷尚書右丞，顧愷之之父也。晉書附見殷浩傳後。」觀姚氏所考，顧夷與顧悦之里貫不同，出處亦異，其爲二人明甚，提要不知顧夷爲何人，偶檢經義考卷十，見其引册府元龜顧悦之事，亦不知其本出何書，第見其人皆姓顧，又同著書難王弼，以爲必是一人，遂毅然奮筆，以悦之爲顧夷之字，而不知其大謬不然。册府卷六百六，本作關康之，經義考譌關爲閔，提要亦不悟也。文廷式、黄逢元、吴士鑑補晉書藝文志，皆知顧悦之事出宋書，而仍以爲卽顧夷之字，文氏謂顧愷之父悦之，非卽此人；黄氏並謂顧氏譜之顧君齊爲别一顧夷；吴氏則謂不知是否一人。不思晉陵一郡之中，竟有兩顧悦之，寧非異事？且試問顧夷字悦之，出何典籍，能擧似否？既毫無證據，顧於提要之説深信不疑，甚矣其惑也。惟丁國鈞補晉志幸能不誤，而又以隋志揚州刺史顧夷爲揚州别駕顧悦之之譌文，亦涉武斷，不如姚氏之所考爲可信也。提要又謂穎達奉詔作疏，專崇王注，而衆説皆廢。隋志稱鄭學殆絶，蓋在正義既行之後，意以此歸罪穎達。以愚考之，未見其然。案陸德明經典釋文序録云：「永嘉之亂，施氏、梁丘之易亡，孟、京、費之易，人無傳者，唯鄭康成、王輔嗣所注行於世，而王氏爲世所重，今以王爲主。」經典釋文撰於陳至德元年，卽隋之開皇三年也，遠在穎達作疏之前，行世者已只有鄭、王兩注，而王注爲世所重。則衆説之廢，鄭學之微，非穎達一人之力亦明矣。隋書經籍志亦云：「梁丘、施氏、高氏，亡於西晉；孟氏京氏，有書無師；梁陳鄭玄、王弼二注，列於國學，齊代唯傳鄭義。至隋，王注盛行，鄭學浸微，今殆絶矣。」夫以兩漢已立博士之孟氏、京氏，其書具存，而自晉、宋以後尚無人能傳其學，況與鄭康成相先後若荀爽、劉表、宋衷、虞翻、陸績、董遇之流，爲康成盛名所掩，自成書後未嘗立博士，孰肯以此專門講授也哉。鄭學行而衆説廢，王學盛而鄭氏又微，自東晋以後，僅此二家相爲起伏，馬融、王肅且不能與之爲敵，何論其餘？至陳、隋之際，而王氏定於一尊。逮及貞觀時，穎達作疏，衆説之廢已三百年，鄭學之微，亦數十年矣。今顧以諸家之廢絶，盡歸咎於正義之行，此特侈口而談，聊以快意，而未考史實之言也。且王注之爲世重，由來已久，亦不始於德明之時。江左中興，易唯置王氏博士，太常荀崧奏請置鄭易博士，詔許，值王敦亂不果，序録自注中已言之矣。南齊書陸澄傳曰：「永明元年，領國子博士，時國學置鄭、王易，澄與王儉書論之曰：『易自商瞿至田何，其間五傳，年未爲遠，無訛雜之失；秦所不焚，無崩壞之弊。雖有異家之學，同以象數爲宗。數百年後，乃有王弼。王濟云弼所悟者多，何必能頓廢前儒。晉太興四年，太常荀崧請置周易鄭玄注博士，行乎前代，於時政由王、庾，皆儁神清識，能言玄遠，捨輔嗣而用康成，豈其妄然？泰元立王肅易，當以在玄、弼之間。元嘉建學之始，玄、弼兩立。逮顔延之爲祭酒，黜鄭置王，意在貴玄，事成敗儒。今若不大弘儒風，則無所立學，衆經皆儒，惟易獨玄。玄不可棄，儒不可缺，謂宜並存，所以合無體之義。且弼於注經中，已舉繫辭，故不復别注。今若專取弼義，則繫辭無注。』儉答曰：『易體微遠，實貫羣籍，施、孟異聞，周、韓殊旨，豈可專據小王，便爲該備？依舊存鄭，高同來説。』」齊書此傳，及晉書荀崧傳，皆足以考見南朝經學之盛衰，最爲重要。崧傳言，時方修學，置博士九人，崧請爲鄭易、鄭儀禮，公羊、穀梁置博士各一人。詔曰，穀梁膚淺，不足置博士，餘如奏。會王敦之難不行。澄乃言，荀崧請置鄭易博士，行乎前代，又謂王、庾捨輔嗣而用康成，顯與崧傳不同。尋晉書元帝紀，太興二年六月，置博士員五人。其修太學置博士九人，本紀不書，不知在於何時。然紀於太興四年三月，書置周易、儀禮、公羊博士，則正與陸澄所言荀崧請置鄭易之時合。崧請增四博士，詔不置穀梁而許其餘，兹所置三人，卽從崧之請而增者。其周易博士，必鄭氏易也。至於王敦之反，則在次歲永昌元年正月，距三博士之立，已十閲月矣。崧傳言遭敦難不行，殊爲乖謬。職官志云：「晉初承魏制，置博士十九人。及江左初，減爲九人，元帝末，增儀禮、春秋公羊博士各一人，合爲十一人。」其不言增置周易，蓋以爲九人之中原有易博士，疑非後置，遂删去之，不知王氏、鄭氏家法之不同，可謂大誤。然足證荀崧所請，已爲定制，未嘗因難不行也。沈約宋書禮志、陸德明經典釋文，並作於唐修晉書之前，而其言亦同於今書荀崧傳。蓋此乃何法盛、臧榮緒諸書之舊文，沈、陸及唐史臣，皆承其誤，未之深考耳。自是以後，玄、弼兩立，元嘉建學，因仍不改。故晉、宋之際，鄭、王兩學並行於世。康成之易，雖微而未絶，顧夷、顧悦之之徒，猶能援據鄭義，以攻難輔嗣也。黜鄭置王，由於顔延之，宋書本傳不載其事，而其黜置之意，猶有可考。太平御覽卷六百八引延之庭誥曰：「易首體備，能事之淵。馬、陸得其象數，而失其成理；荀、王舉其正宗，而略其數象。四家之見，雖各有所志，總而論之，情理出於微明，氣數生於形分；然則荀、王得之於心，馬、陸取之於物，其蕪惡迄可知矣。夫數象窮則太極著，人心極則神功彰，若荀、王之言易，可謂極人心之數者也。」據本傳，延之爲劉湛及彭城王義康所忌，出爲永嘉太守，又被免官。閑居無事，乃作庭誥。篇中所言，自是本懷。及劉湛誅，始復被用，累遷至國子祭酒，遂行其素志，黜鄭置王耳。庭誥雖不及康成，然鄭爲馬融弟子，以爻辰言易，亦是象數之學，延之以馬之象數爲蕪惡，則其於鄭可知。想其黜鄭之時，必有文字訾詆康成，特其文集已亡，無由復見爾。夫王易之行，亦因緣時會，漢自桓、靈以後，莊、老之學漸興，爰逮有魏，寖成風氣。傅嘏、荀粲、裴徽之徒，好尚玄虚，並享盛名。迄乎正始之間，何晏以高才貴仕，手握權勢，能清言，善老、易，爲天下談士所宗；輔嗣少年通辯，爲晏所奇，以爲可與言天人之際，作周易注，附會莊、老，遂與晏齊名，並稱王、何。清談之士，争相推重。王濟謂見弼易注，所悟者多，故得立於國學。及晉、宋之際，佛學漸盛，往往依附道家，以爲外護，如世説文學篇載支道林論逍遥遊漁父篇；高僧傳言慧遠講説之時，有客聽講，彌增疑昧，遠乃引莊子義爲連類，惑者曉然；安公特聽慧遠，不廢俗書，皆其證也。由是，江左儒生歸心釋教者，輒兼講老、易，欲以通彼我之郵，而其關鍵則在輔嗣之注。孔穎達周易正義序曰：「江南義疏十有餘家，皆辭尚虚玄，義多浮誕。原夫易理難窮，雖復玄之又玄，至於垂範作則，便是有而教有。若論住内住外之空，就能就所之説，斯乃義涉於釋氏，非爲教於孔門也。」然則弼藉周易以談老、莊；江南諸儒，復藉弼注以闡佛教；老、莊既魏、晉所尊，佛教又南朝所尚；此弼注所以盛行，鄭易由斯漸廢也。顔延之以文章負盛名，信佛甚篤，弘明集卷四載其釋達性論三首，卷十三引其庭誥一章，足以知其雅意。輔嗣清言，有契佛理，故延之稱其易注，極人心之數，黜鄭置王，端在於此。據宋書禮志，元嘉二十年立學，二十七年廢，興亡倏忽，於學術未必有大效。然延之此舉，足以占一時之風會已。齊永明間，雖以王儉、陸澄之力，鄭易得重置博士，然立學未久，旋卽停廢。禮志云：「建武四年正月，詔立學，永泰元年，東昏侯卽位，尚書符依永明舊事廢學。領國子助教曹思文上表曰：『古之建國君民者，必教學爲先。今制書既下，而廢學先聞，將恐觀國之光者，有以擬議也。若以國諱故宜廢，昔漢成立學，爰洎元始，百餘年中，未嘗暫廢，其間有國諱也。且晉武之崩，又其學猶存，斯皆先代不以國諱而廢學之明文也。永明以無太子故廢，斯非古典也。今學非唯不宜廢而已，宜更望古作規，使郡縣有學，鄉閭立教。』有司奏從之，學竟不立。」由此觀之，齊自永明三年正月立學，至十一年正月，以皇太子薨廢學，僅滿八年。建武四年正月，再立學，至次歲永泰元年東昏侯卽位，以國諱復廢，纔得一年有半而已。雖嘗爲諸經置博士，其效固已甚微。況鄭氏易爲南人所不喜，自元嘉廢黜，至永明復立，中間曠絶垂四十年，老師宿儒，存者蓋亦無幾，而二十餘年之間，又經兩度廢學，欲望於數年之頃，起衰救敝，昌明絶學，其可得哉！梁書儒林傳序云：「魏正始以後，仍尚玄虚之學，爲儒者蓋寡。江左草創，日不暇給，以迄於宋、齊，國學時或開置，而勸課未博，建之不及十年。蓋取文具。」諒哉言乎！南朝學術，梁代爲盛，梁書武帝紀及隋書百官志並言天監四年置五經博士各一人，其爲何家之學，史無明文，既云五經各一人，當是人掌一經。然南史儒林傳序曰：「梁天監四年，詔開五館，建立國學，總以五經教授，置五經博士各一人。於是以平原明山賓、吳郡陸璉、吳興沈峻、建平嚴植之、會稽賀瑒補博士，各主一館，館有數百生，給其餼廩。」五人之中，陸璉無傳，學業不可考。餘四人大抵兼通五經，尤長三禮，如沈峻特精周官，賀瑒尤精於禮，並見梁書本傳。陸倕請令沈峻專講周官，周而復始，則是專門講授，與經各一人之語合。然如此則三禮便須三博士，其餘四經僅有博士二人，又非人掌一經之制矣。南史明云「總以五經教授」，而嚴植之每講，五館生皆至，足見原不分經。陸倕以周官爲羣經源本，累世絶業，請命沈峻專此一學，則他人不專講一經可知。明山賓等四人之中，嚴植之及賀瑒皆兼通三玄。植之傳言，徧治鄭氏禮、周易、毛詩、左氏春秋，其周易若蒙上文言之，似是鄭氏學，然無所撰述，亦不知有人傳其業否。瑒爲周易撰有講疏，當在孔穎達所言江南義疏十餘家之内，必王氏易也。隋書百官志載梁官制云：「國學有祭酒一人、博士二人、助教十人、太學博士八人，又有限外博士員，天監四年置五經博士各一人。」皆不言其職掌，考宋書百官志云：「博士，晉元帝末十一人，後又增爲十六人，不復分掌五經而謂之太學博士。國子祭酒一人，國子博士二人，國子助教十人，周易、尚書、毛詩、禮記、周官、儀禮、春秋左氏傳、公羊、穀梁各爲一經，論語、孝經爲一經，合十經，助教分掌。」梁國子學設官全同東晉，太學博士較晉減半，其教授之法，蓋亦仿晉制，博士不復分經，而助教則各掌一經也。儒林傳言盧廣兼國子博士，徧講五經；孔子袪尤明古文尚書，兼國子助教，講尚書四十徧；助教虞僧誕以左氏教授，皆其顯證。陳之學制不詳，當是沿用梁法，然則隋書經籍志所謂梁陳鄭玄、王弼二注列於國學者，不過許令學官於講周易之時用此二注之説，非復一經分立兩家如東漢五經博士十四人各以家法講授之比矣。以一人專此一經，而兼存兩注，聽學官自爲選擇，講者各有所好，自不免出主入奴。如左傳本立服、杜兩家，崔靈恩以北人入梁，兼國子博士，先習左傳服解，不爲江東所行，及改説杜義，每文句常申服以難杜。助教虞僧誕又精杜學，因作申杜難服，以答靈恩。是博士助教講經，於國家立學之書，得以其意有所專主也。周易鄭、王兩家，雖同立國學，而時方尚玄，學官自必多講王注，縱徵引及鄭，適足供其詰難耳。顔氏家訓勉學篇曰：「夫老、莊之書，蓋全真養性，不肯以物累己也。何晏、王弼祖述玄宗，遞相誇尚，景附草靡，皆以黄、農之化，在乎己身，周、孔之業，棄之度外。洎於梁世，兹風復闡，莊、老、周易，總謂三玄，武皇、簡文，躬自講論；周弘正奉贊大猷，化行都邑，學徒千餘，實爲盛美。元帝在江、荆間，復所愛習，召置學生，親爲教授，廢寢忘食，以夜繼朝，至乃倦劇愁憤，輒以講自釋。」考之梁史，並如其説。陳書周弘正傳云：「弘正啓梁武周易疑義五十條，又請釋乾坤二繫。詔答曰：『事逾三古，人更七聖，自商瞿禀承，子庸傳授，篇簡湮没，歲月遼遠，田生表葘川之譽，梁丘擅琅邪之學，代郡范生，山陽王氏，人藏荆山之寶，各盡玄言之趣。』」此詔所言，自梁丘以上，不過敷衍班書，無關鴻旨，惟於東京以後獨舉范、王兩家，固當别自有意。蓋以輔嗣爲玄學之宗，平生師承所在，故鎮重言之。范升兼傳梁丘易及老子，爲老、易並稱之始，特取與輔嗣相配，以明道家之易遠有端緒耳。由是言之，梁武所著講疏雖亡，宗旨尚顯然可見。帝雖出儒生，本自信道，及登大位，捨道事佛，故其學術，出入二氏，易宗輔嗣，爲可援儒入墨。其於康成，臭味差池，猶冰炭也。簡文、孝元，相繼講論，父作子述，衣被朝野，風行草偃，理有固然，況在學官，豈同化外？故鄭氏易之在南朝，日以益微，特未有明詔廢之而已。歷觀諸史，自宋至陳，不聞有鄭易名家。經義考卷二百八十三承師篇列治鄭氏易姓名，於南史僅得周續之、王儉、陸澄三人；宋書隱逸傳雖稱續之詣范甯受業，然不言所受何經，第云「閑居讀老、易，入廬山，事沙門釋慧遠」。疑其所讀者，仍是王氏易。又云：「通毛詩六義及禮、論、公羊傳，皆傳於世。」則其人本不治周易，可懸斷爲鄭氏乎？儉、澄雖立鄭氏易於國學，然儉以宰相領國子祭酒，未聞躬親講授。且其平生，但長於禮學，不以周易名家，澄傳明云「讀易三年，不解文義」，是周易非其所長，豈得爲鄭氏專門之學乎？然則經義考之列此三人，不過强相牽引，以張皇鄭氏之門户而已。張惠言又以南齊劉瓛爲鄭氏易，其易義别録卷十三曰：「隋志有劉瓛繫辭義疏二卷，又周易乾坤義一卷。」又云：「梁有周易四德例一卷，亡。齊代鄭義甚行，史稱子珪承馬、鄭之後，一時學徒，以爲師範，其於易或宜宗鄭黜王，殘缺之餘，無聞焉耳。」案經典釋文序録云：「王氏爲世所重，今以王爲主，其繫辭以下，王不注，相承以韓康伯注續之。」又云：「自謝萬以下十人，並注繫辭。」十人之中，韓伯、劉瓛皆與焉。凡此諸人，皆以王弼不注繫辭，爲之補作，其爲王氏學可知。劉瓛所作，謂之義疏者，殆因宋明帝集羣臣講易及齊永明國學講易，其所作講疏，亦只有上下經，故作此以補之也。其疏或用韓康伯注，或卽以弼經注内所舉繫辭義爲主，皆不可知。若謂瓛爲鄭氏學，則安得捨上下經不講，而獨疏繫辭乎？宋蜀本南齊書列傳第二十，史臣曰：「永明纂襲，克隆均校；王儉爲輔，長於經禮。由是家尋孔教，人誦儒書。建武繼立，因循舊緒，時不好文，輔相無術，學校雖設，前軌難追，劉瓛成馬、鄭之異時，學徒以爲師範。」末二句似有誤字。然不過言馬融養諸生千餘，鄭玄弟子數千，爲儒學之極盛。劉瓛與馬、鄭生不同時，當建武之後，君相皆不好文，學校殆同虚設，而能使京師士子貴遊，莫不下席受業，有功經學，同於馬、鄭，所以深歎異之也。武英殿本改爲「劉瓛承馬、鄭之後，一時學徒以爲師範」。張惠言遂據之以爲瓛之於易宜宗鄭黜王，不知其爲郢書燕説也。其謂齊代鄭易甚行，亦非事實，辯已見前。江左二百數十年之中，鄭易之微如此，不待穎達之作正義而後王學盛也。至於河洛學風，亦有可言者，隋書儒林傳序曰：「南北所治章句，好尚互有不同，江左周易則王輔嗣，尚書則孔安國，左傳則杜元凱；河洛左傳則服子慎，尚書、周易則鄭康成，詩則並主於毛公，禮則同遵於鄭氏。南人約簡，得其英華；北學深蕪，窮其枝葉。」李延壽北史儒林傳，全襲取之，後之言經學源流者，輒復援引，以爲口實。余謂唐修南北五史，隋最居後，故史臣綜數百年風氣加以概括，約舉大都云爾。若細加剖判，考其變遷，則時有不同，地有不同，學以人傳，人因習異，未有能共軌同風顜若畫一者也。輔嗣、元凱之學，固盛行江左，然鄭易、服傳，同立學官，未嘗竟廢。北朝立學，家法不詳，魏書儒林傳序曰：「漢世鄭玄，並爲衆經注解，服虔、何休，各有所説，玄易、書、詩、禮、論語、孝經，虔左氏春秋，休公羊傳，大行於河北，王肅易亦間行焉。晉世杜預注左氏，預玄孫坦、坦弟驥，於劉義隆世並爲青州刺史，傳其家業，故齊地多習之。」北齊書儒林傳序曰：「凡是經學諸生，多出自魏末大儒徐遵明門下，河北講鄭康成所注周易，遵明以傳盧景裕及清河崔瑾，景裕傳權會，權會傳郭茂。權會早入京都，郭茂恒在門下教授，其後能言易者，多出郭茂之門。河南及青、齊之間，儒生多講王輔嗣所注周易，師訓蓋寡。齊時儒生，罕傳尚書之業，徐遵明兼通鄭康成所注，下里諸生，畧不見孔氏注解。武平末，河間劉光伯、信都劉士元始得費甝義疏，乃留意焉。三禮並出遵明之門，通毛詩者，多出於魏朝博陵劉獻之。河北諸儒，能通春秋者，並服子慎所注，亦出徐生之門。又有姚文安、秦道静，初亦學服氏，後更兼講杜元凱所注；其河外儒生，俱伏膺杜氏。其公羊、穀梁二傳，儒者多不錯懷。論語、孝經，諸學徒莫不講習。諸儒多自出義疏。」尋魏、齊二書所載，則北朝境内，河北、河南、青齊三地所治章句，其好尚亦互有不同，河南、青齊多講王注，惟大河以北，方宗鄭玄。是鄭、王兩易，已中分北朝，若更益以江左，則王義所被，不止三分有二，儒玄盛衰，於兹可見。隋書、北史，第言河洛周易則鄭康成者，以北方大儒若徐遵明、盧景裕之徒皆習鄭易，人能弘道，名著當時。至於王注，講者雖多，師訓蓋寡，流風遺説，蔑爾無聞。故撮舉大要，謂之通治鄭易云爾。隋志著録北人易注僅有數家，姚規、崔覲、傅氏、盧氏而已。崔覲蓋卽崔瑾，盧氏當是景裕，皆習鄭氏易者。北齊易家，並出徐遵明所傳，故隋志云：「齊代惟傳鄭義。」非謂河洛之間竟無人讀王輔嗣注也。梁末喪亂，士人多避禍北渡，及周滅湘東，隋併江左，學士入關，並蒙尊寵。北人文采，本不如南，嚮慕風流，爲日已久，一旦親接光儀，能不欣然承教，名理由斯盛行，學業於焉丕變。隋書文學傳序曰：「簡文、湘東，啓其淫放；徐陵、庾信，分路揚鑣。周氏吞併梁、荆，此風扇於關右，狂簡斐然成俗，流宕忘反，無所取裁。」文章如此，經術亦然。況北朝舊崇釋老，河南本講王易，再得江南宿儒爲之講述義疏，有不翕然響應相習成風者乎？王氏易之行，爲日久矣，謂由穎達奉詔作疏，始專崇王注，殆必不然。
天輔元年十二月，宋主遣登州防禦使馬政來，曰：「日出之分，實生聖人。竊聞征遼，屢敗勍敵；若尅遼之後，五代時所取燕雲兩京地土，願畀下邑。」二年正月乙巳，宋使馬政回。遣索多報聘，與宋約：「夾攻燕、西二京，隨得者取其地。若出國所取，即不在分割。」三年夏四月丙子朔，使南宋索多回，同宋使趙良嗣及其子宏來。索多見受宋國團練使官，上命杖而削之。南使回，遣貝勒錫林、赫嚕等同往。四年二月己亥，使南宋錫林、赫嚕等回，同宋使趙良嗣、王暉，復以祈請燕、西二京地界書來。六月庚午朔，遣宋使趙良嗣等回，以所獲上京同知蘇壽吉與宋，且約夾攻，取燕、西二京地，如約議。十二月丁卯朔，宋使馬政復來請燕地，命如前約。六年夏四月壬辰，遣圖克坦烏濟、高信格使於宋。
七年正月己卯，與宋書，略曰：「往歲越海計議，興兵夾攻，每有克獲，所得者取。後違此約，獨乘遼勢已衰，始行侵討，而乃反被追襲；聞軍帥劉延慶等已坐責罰。又燕京僭號普賢女上表，再三乞請，稱『有南兵入城，力戰破之，殺戮殆盡；歸命上國，願爲附庸』。猶存大信，以先許宋人之請。若彼能如元約夾攻克捷，則事在不言；既此間得而分付，理應有報。是以宣諭趙良嗣等，合取時貢銀絹共准一百萬貫。良嗣等言：『奉旨并請西京路地界，若不從所請，止得燕京，即納二十萬匹兩；設猶未允，更加綾二萬疋，外不敢擅加。』今相度燕京諸州土廣人衆，今取與未決，豈可輕易便行分付？請抽退臨邊士卒。」
途次有差到朝奉大夫趙良嗣、忠訓郎王瓌等奏言：「奉御筆：據燕京并所管州城元是漢地，若許復舊，將自來與契丹銀絹轉交，可往計議。」雖無國信，諒不妄言。已許上件所謀燕地并所管漢民。外據諸邑及當朝舉兵之後潰散到彼處餘人户，不在許數。至如契丹虔誠請和，聽命無違，必不允應。若是將來舉軍，貴朝不爲夾攻，不能依得已許爲定。從于上京，已曾遣回，轉赴燕路。復爲敵人遠背，孳畜多疲，已還士馬。再命使人，用報前由。
即日據捉到上京鹽鐵使蘇壽吉、留守同知王民傚、推官趙拱等俱貫燕城，内摘蘇壽吉先行付去。請發國書，備言銀絹依准與契丹數目歲交，仍置榷場，及取前人家屬并餘二員，即當依應。具形敝幅，冀亮遐悰。
令屬秋初，善綏多福。有少禮物，具諸别録。今差孛堇斯剌、習魯充使，大迪烏高隨充副，同回前去。專奉書披陳，不宣。謹白。
契丹逆天賊義，干紀亂常，肆害忠良，恣爲暴虐。知夙嚴于軍旅，用綏集于人民，致罰有辭，逖聞爲慰。今者確示同心之好，共圖問罪之師，念彼群黎，舊爲赤子，既久淪于塗炭，思永靖于方陲。誠意不渝，義當如約。已差太傅、知樞密院事童貫領兵相應。使回，請示舉軍的日，以憑進兵夾攻。
所有五代以後所陷幽、薊等州舊漢地及漢民，并居庸、古北、松亭、榆關，已議收復。所有兵馬，彼此不得侵越過關。外據諸邑及貴朝舉兵之後潰散到彼處餘人户，不在收復之數。銀絹依與契丹數目歲交，仍置榷場。計議之後，契丹請和聽命，各無允從。蘇壽吉家屬并餘二員，請依應津遣。
一、昨來趙良嗣等到上京計議燕京一帶以來州城，自是包括西京在内。面奉大金皇帝指揮言，「我本不要西京，只爲就彼挐阿适去。且留着，候將來挐了阿适，都與南朝」。趙良嗣等又言，欲先取蔚、應、朔三州，卻言，「候再來理會」。今來國書内所言「五代以後所陷幽、薊等州舊漢地及漢民」，即是薊、涿、易、檀、順、營、平，并山後雲、環、應、朔、蔚、嬀、儒、新、武，皆係舊漢地也。内雲州改爲西京，新州改爲奉聖，武州改爲歸化。除山前已定外，其西京、歸化、奉聖、嬀、儒等州，恐妨大金兵馬夾攻來路，當朝未去收復。其蔚、應、朔三州，正係兩朝出兵夾攻之處，今議先次收復。其西京、歸化、奉聖、嬀、儒等州，候將來大金國兵馬回歸之後，當朝收復。
一、今來國書内已盡許舊日所與契丹五十萬銀絹之數，本爲五代以後所陷幽、薊一帶舊漢地及漢民；所以言幽、薊一帶，便知西京在内，若不如此，則怎生肯與許多銀絹？
一、今來所約應期夾攻，最爲大事。須是大金兵馬到西京，大宋兵馬便自燕京并應、朔州入去也。如此，則方是夾攻及應得今來相約也。若將來大金兵馬不到西京，便是失約，即不能依得今來議定文字也。須是早到西京，以便應期夾攻。其馬政回，于國書内分明示及舉軍的確到西京月日，齎憑相應。
昨者趙良嗣等回，許與燕京并所管州鎮。書載若不夾攻，難應已許。今若更要西京，只請就便計度收取，如難果意，冀爲報示。有此所由，未言舉動的期。所有關封，決當事後載知，亦當熟慮。
八月日，大宋皇帝致書于大金皇帝闕下：遠勤專使，薦示華緘。具承契好之修，深悉封疆之諭。惟夙惇于大信，已備載于前書。所有漢地等事，並如初議。俟聞舉兵到西京的期，以憑夾攻。
大金彰國軍牒：近白水泊擊散契丹放鵝行帳，天祚皇帝脱身北走。本國軍馬已到山後平定州縣占守訖。請代州戒守邊人員，不得輒引逃去人民，爲國生事，自取禍亡。
來書云，「漢地等事，並如初議。俟聞舉兵到西京的期，以憑夾攻」，不言西京「就便計度」。以此遣兵征討，及留送使船上，等候見勝捷，即令拘回次。得行營都統所狀，「初到中京，委諭款降，不爲依應，即日攻破。外興中府左右小可州城，亦相應效尤。以爲雖已示威，本奉弔伐，若便攻拔，慮益傷民，候收遼國，欲將何往。遂乃直抵山西，就擒昏主。無何潛覺，脱身逃遁，只獲行宫並女二名、文武臣僚。續往西京、應、朔、蔚及西南路招討司一帶諸州、縣、鎮、部族、軍戍，悉皆款附。後有西京、德州兩處，相次背叛。累行招誘，竟不自新。軍令既戒，無由可逭。又遇興中府左右合聚兵衆約餘五萬，縱徒逆戰，殺俘殆盡。後知契丹昏主竄于沙漠，分兵追捕次，其餘處所，並已歸降。夏臺亦遣人使，來議通好。韃靼願輸歲貢，繼久稱藩。燕京一處留守國王耶律湻，僭號稱尊，懇誠告和，未審便行攻伐，或别有朝旨。即日敵國新收，義當存撫，願爲親幸，以快輿情」。由是親臨安慰，懷睦鄰邦。
前書「已差太傅童貫領兵相應」，雖未報期，緣兵馬已到代北邊陲，慮昏主逃入貴界，曾牒代州，幸無容納，諒已必知；而又不爲夾攻，及無照會，致使難見自來計議事理的實。今據前後往復因由，意或如何？冀示端的。
盛炎在候，順迓天休。今差孛堇烏歇、高慶裔等充通議使副，及管押蘇壽吉家屬前去。有少禮物，具諸别幅。專奉書陳達，不宣。謹白。
自審舉軍至西京，即遣童貫等領重兵相應。河北、河東兩路，屢敗契丹，俘馘甚衆，軍聲蚤震，諒已具知。所有漢地及夾攻等事，並如昔遣趙良嗣所議，與累次國書并馬政所齎事録。大信既定，義無更改。其餘俱如别録。大軍屯駐並邊已久，冀敦守信約，來應師期，共成取亂之圖，永洽善鄰之契。
一、昨遣趙良嗣計議，及累次國書所載，並令馬政齎執事録，所議漢地等事，係五代唐以後所陷營、平、幽、涿、薊、檀、順、蔚、朔、應、雲、新、嬀、儒、武、寰等州舊漢地漢民。内幽州係今契丹所稱燕京，其餘州縣，有契丹廢併及改正名號去處。候收復訖，彼此畫定封疆。
一、自聞舉兵到西京，即遣太師童貫等領兵相應。大軍自去年四月以後，屯駐河北路極邊，累與接戰，大獲勝捷。依元約合夾攻，以未見金國進兵夾攻，未曾深入。緣契丹日近犯邊，若因追襲，乘勢盡收燕地，不須夾攻外，若未收復，即合依元約夾攻。所謂夾攻者，係本朝自涿、易等處進兵至燕京，金國自古北口等處進兵至燕京。西京管下漢地，候收復燕京畢日，彼此夾攻。其漢地外地土，合屬金國占據。
一、契丹舊主見在天德軍迤北夾山一帶藏泊，見帶領所借夏國兵馬及勾取朔州等處正軍、鄉軍、護衛，欲禦敵金國。燕京見般送銀絹赴舊主處，賞設夏國來人兵。其舊主若不剿除，於金國終爲後患。
一、夏國素務矯詐。昨聞嘗遣使金國賀功，其實力助契丹。至公行文字，詆毁金國甚切，及勾集衆兵借與契丹。聞累與金國接戰，已占據契丹金肅州、河清軍、天德軍、雲内州。若不討伐，常作隄防，必爲金國深患。其詆毁文字，可付與使人。
近據河東路繳到金國軍前都元帥府牒，内一節稱：「燕京路，候秋凉以兵收去。二國其間將欲如何？」又牒稱：「二國往來事，慮有下手先後。」據此，雖意是夾攻，緣文字語言未是。彼此合守夾攻元約施行。
昨差趙良嗣計議燕京，依與契丹銀絹數目歲交；尋許燕京并所管州縣及所轄漢民，「如或不爲夾攻，不能依得已許」。後來馬政至，更議收復西京。回書：「只請就便計度，如難果意，冀爲報示。」又得書示：「候聞舉兵到西京的期，以憑夾攻。」不言「自行計度」，或「難果意」，只云「並如初議」，及絶使軺，以謂非是通好之意，遂止夾攻許與之辭。以故昨來遣兵，及平定契丹畢，未嘗報論夾攻。
自來燕京國王上表稱臣，永修貢進。薨逝後，屬以其妻國妃虔誠表請，縱不許爲藩輔，亦無他望。良嗣等始方來到。且馬政元齎事録：「所約應期夾攻，最爲大事。須是大金兵馬到西京，大宋兵馬便自燕京并應、朔等州入去也。如此，則方是夾攻。若將來不到西京，便是失約也。」貴朝若依前書，實欲夾攻圖謀，須理會當期本朝兵馬到西京已來，合依所約道路進兵相應，若謂不知，又云燕南已屯重兵。兼貴朝士馬發於代州，比本朝遠至西京，地里勞逸，灼然可知。直至克定，未曾依應。
今承芳翰，再締新懽，極邊屯相應之軍，立議復幽雲之地，皆非元約者也，其於信義，未合許焉。蓋念前書「至如契丹將來虔誠請和，聽命無違，必不允應」，方是大信，故許燕京并六州屬縣及所管漢兒外，其餘應關係官錢穀金帛諸物之類，并女真、渤海、契丹、奚，及别處移散到彼漢民雜色人户，兼并平、灤、營等州縣，縱貴朝克復，亦不在許與之限，當須本朝占據。如或廣務於侵求，諸慮難終於信義。所有信誓分立界至，并舊來輸納契丹歲幣數目多少交割等事，候到燕京續議畫定。
式當嚴律，善保殊休。今差孛堇撒盧母、李靖，孛堇王度剌，充國信使副。有少禮物，具諸别幅。專奉書陳達，不宣。謹白。
本朝與鄰國通好，自來係計使人往來之數以爲禮節。昨曷魯等來，係報馬政之聘，以故更不遣使。然國書内具述：「夙敦大信，備載前書。所有漢地等事，並如初議，候聞舉兵到西京的期，以憑夾攻。」議約事理分明，别無斷絶。
今歲自聞舉軍到西京，即遣童貫等領兵自燕路相應。四月以後，累伐契丹，事可詢訪，亦累遣人移文貴朝軍前報應，計議夾攻之舉，即無失約。
昨燕京國妃蕭氏，遣蕭容等進表納款，仍乞援助，止退大金兵馬，及營、平、薊、景等舉地來歸。繼亦常遣偏裨入燕城，殺戮不順。契丹請和聽命，各無允從，并未見貴朝進兵夾攻，即却其使并表，未嘗聽許，及未曾分遣大兵據守。元議自燕并應、朔等州進兵，後來以西京之議未明，故止應、朔之師。雖奉聖、應、朔、蔚、武等州遣人請降，亦以此未曾撫定。敦守信義，以務交歡，本末可見。
趙良嗣回，知欲入關至燕。本朝議云：與貴朝講好修睦，若本朝先自平燕，亦當迎待如禮。良嗣固執，妄有所陳。所有應關係官錢穀金帛諸物之類，今書欲行拘收，實非元約，然貴朝兵馬既欲入關，犒師之用，義合相從；其别處移散到漢民雜色人户，如欲收管，亦非元約所載，今並如來諭，以示誠意。
兩朝守國，所恃大信。自初遣良嗣以至于今所議，正爲五代以後所陷漢地。内燕京六州及屬縣已載來書。並承諭：如本朝已取了燕京，自依今來已許；如未取了，貴國取得，亦與本朝，更不與夾攻。外所有營、平、灤并西京管下州縣，并係五代所陷地土，合依元約本朝收復。爰念自貴朝未取上京之時，越大海以通交好，使聘往來，累年于此，所當曲務允應，以善初終。除營、平、灤三州本朝收復外，其西京地土，候收復燕京，别行計議。契勘馬政所齎事目，已曾具言：緣收復燕京一帶并西京地土，所以盡許契丹歲交銀絹，今若西京别作一段計議，理合減定。深念久已相許，義不可渝，將歲交銀絹數目多少交割等，並依契丹舊例施行。信誓、分立界至等事，續議畫定，庶應來悰，用臻歡約。
屬當歲凛，益保天祺。今差龍圖閣直學士大中大夫趙良嗣、朝散郎充顯謨閣待制周武仲，充國信使副。有少禮物，具諸别幅。專奉書陳達，不宣。謹白。
昨於天輔四年，趙良嗣計議燕京，若是允肯，自來所與契丹銀絹，依數歲交及夾攻。回書已許燕京地分并所管户民，「若不夾攻，不能依得已許爲定」。平、營、灤等州未曾允應。今承來書：「其别處移散到漢民雜色人户，如欲收復，亦非元約。」據上項人户，前次往復，未曾遺漏，辭意詳明。昨來斯剌等去時，已曾具言。
兼契勘馬政來齎到事目：「所約應期夾攻，最爲大事。須是大金兵馬到西京，大宋兵馬自應、朔州入去，不如此，則便爲失約也。」且當朝兵馬攻下西京以至武、朔，曾牒代州，亦未相應夾攻。又良嗣齎到書：「所謂夾攻者，宋朝自涿、易等處進兵至燕京，金國自古北口等處進兵至燕京。」至日臨期，當朝兵馬攻下居庸，直抵燕城，即日款降外，貴朝兵馬，從無一人一騎、一鼓一旗、一甲一矢，竟不能入燕，已被戰退。以故李靖等去時，具言已許燕京所管州縣地方元管户民，「如或廣務於侵求，諸慮難終於信義」。今書又齎辭索平、營、灤等三州，已係廣務於侵求。酌此事件，爲約分明，義當不許；爰念大信不可輕失，且圖交好，特許燕京六州隨縣。
所有銀絹及雜色諸項等樣，一一須依契丹從來獻納舊例交取。兼燕京自以本朝兵力收下，所據見與州縣合納隨色税賦，每年並是當朝收納。如可依隨，請差人使，不過向前正旦受禮賀功，及齎送今歲合交銀絹。外據平、營、灤三州，亦不在許與之限。所有次年已後銀絹，及諸項土産物件交割處所，立界至，及其餘事等，姑俟大事議妥，告成獻廟，奏凱惠勞，叙録優䘏部落外，再遣人員，續議畫定。如難依隨，請於已後無復計議燕京。
正月日，大宋皇帝致書於大金皇帝闕下：比聞親提師卒，遠涉關封，靡煩振旅之勤，共底夾攻之績。夙惟信義，方劇忻愉，亟承使節之還，舊沐書辭之悉，念欲諧於歡好，當曲示於忱誠。
本朝與貴朝數年計議漢地漢民及夾攻等事，具載累書，兹不贅詞。昨趙良嗣等還自代北，知欲入關討伐，即自涿、易等處分遣軍馬夾攻，三面掩殺契丹數陣，大獲勝捷，追逐遠過燕京東北，實與貴朝攻取居庸之兵相應，靡有差失。暨國妃與四軍以下奔竄，城中無不順之人。似聞貴朝兵馬相近，于義不當争入燕城，即令遠駐兵馬，本堅守信約之應夾攻者，事皆有迹可考，不待理辯。
今承來書：燕地州縣税賦，欲行拘收，不特事非元約，又非近所計議。自古及今，税賦隨地；況遠隔關塞，民户如何搬運？于理本難允應。重念萬里交歡，踰海遣使，積年于此，信聘往還，情意已篤，義當勉從所諭，以成交好。今特許每歲别交銀絹，以代燕地税賦，令良嗣等前去定議。并契丹舊交銀絹，並合自今來計議畢日爲始。所有彼此遣使持禮賀正旦等事，候計議畢，議定發遣月日，受理去處。其銀絹交割處所，分立界至等事，續議畫定。
候屬春和，茂膺天福。今差龍圖閣直學士、大中大夫趙良嗣，朝散郎、充顯謨閣待制周武仲，充國信使副，及差馬擴充計議使。有少禮物，具諸别幅。專奉書陳賀兼謝，不宣。
自來越海計議，收復燕京并所管州縣元是漢地漢民，已曾允應：「若是夾攻則與。」又承回示：「若大金兵馬到西京，本朝便自燕京并應、朔等州進兵。」洎至遣兵攻下西京，牒報代州，不經依應，直候契丹勢傾力敗，方自涿、易起兵，與元約不同。昨於奉聖州良嗣等來時，國妃狀奏稱：貴朝兵馬竊入燕京，雖已殺盡，幸願欵附金國。尚不欲違約，已報許與。後國妃又申：「瀘溝河南大破南軍，雖追捉數萬，願爲金國臣子。」重念如不自取，慮失元許，遂遣重兵攻破居庸，燕京并所管州縣並已欵降。尋遣親見副使馬擴，專報委細。及差人就撿陣地，僵屍甚衆，俱是南人；更有人諳知貴朝統制劉延慶已坐失律。兼僞命林牙統軍查剌等以下亦稱：國妃知當朝兵馬過關，勾退鎮南軍馬，待圖逆戰，蓋因自來已破大軍，别無警急；及至相近，不敢對敵，因而遁去。别不敗於南軍，南軍亦不曾到燕京左右。若是城中之人實有相順，無因盡殺入城軍士。依此事跡，足認貴朝兵馬不克夾攻，特因自力，所以拘收税賦。
今承來書：「事非元約。税賦隨地，民户如何搬運？於理本難允應。今特許每歲别交銀絹，令良嗣等前去定議。」向來燕城儻賴貴朝攻下，無由更收税色，實以自力收獲故也。既以相許，即委所司勘會。據燕京管内每年收納隨色賦税，共送五六百萬貫。乃命宣諭國信使副：於内只收合直一百萬貫物貨回奏。良嗣等稱：「奉御筆：只許銀五萬兩，絹五萬疋；如不允應，便添十萬，仍議西京在内；更或不許，西京别作一段；猶不允從，添綾二萬，入二十萬數；更或不允，綾在二十萬數外。以上别不奉到宣旨，不敢自專，願遣使人齎書計議。」
據平、灤等州不在許與之限，已曾書報，「儻廣務侵求，難終信義」，無煩理會。況平州已爲邊鎮，所有脅虜投過民户，别諭良嗣等省會去訖。
所據今歲代税合要物帛絲綿諸番色數，並依中等價值，别有劄目。如可依從，即請一就起般年前并今歲合交銀絹，依契丹數目送至燕京，用賞軍人。外據代税絲綿諸物，定於今歲十月交割，内絲綿並須燕京土産。外自今歲以後常年合交代税絲綿等物，依見去劄數，并前來歲交割銀絹，一一依准舊例，分破五番，般送平州路界首交付。
所有封疆，可自燕京所管州縣地分，與平州界至，其間畫立一界石，以爲世守之界，永無違盟紊亂。其賀正旦信使，彼此各請預先一日到闕，生辰人使以十月三日受禮，依上到來。外賀貴朝生辰，並依舊來契丹發行月日到闕。仍於穩便處所，起置榷場。所有燕京并隨州縣民户不少，若許計議，不見定一，自難安撫。被害流民極破散無依者，苟失今年播殖，將來住係何處，卒難拯濟。如或難以准隨，請自今各只依向來契丹所行過體例一般施行，仍速勾退過界兵馬。
二月日，大宋皇帝致書于大金皇帝闕下：專使云還，置郵遽逮，嗣沐華緘之悉，具知雅意之詳。惟交鄰國者當善初終，而守邦圖者務敦信義。既蚤通于契好，宜曲狥於來悰。
所言代税物貨，并事目所載色數價值，交割月日處所，與畫立界至，遣使賀正旦生辰及置榷場事，並如來書所諭。其年前依契丹舊交銀絹，已指揮宣撫司津送前去。今歲銀絹，已令自京起發，候到，依契丹舊交月日交割。誓書亦如來示，候交割燕地訖諮聞。本朝緣與貴朝通好，天下所知，前後計議，每務曲從貴朝所欲，以成交契。誠意之厚，諒能深察。所有西京管下郡縣，非務廣土，以近日邊報：契丹昏主數領兵馬出没，本朝當議就便計度，力圖備禦，爲彼此之利。
二月癸卯，遣貝勒尼楚赫、道喇爲宋使副，以烏凌噶思謀爲議事，答宋主書曰：
來書云：「所言代税物貨，并事目所載色數價值，交割月日處所，與畫定界至，遣使賀正旦生辰及置榷場事，並如來示所諭」，備悉美意。外今年合交銀絹，稱「候到，依契丹舊交月日交割」，特異元書，理合一就。重念春農搬運不易，曲從來意。其銀絹請似前來與契丹物色一般者交送。所有燕城，候各立盟誓，然後交割。今立誓草，付國信使副，到請依草著誓，至日當議復盟。
春律在中，冀膺多福。今差貝勒尼楚赫、道喇爲國信使副，及思謀充議事。有少禮物，具諸别幅。專奉書陳達，不宣。謹白。
昨者趙良嗣到上京軍前，計議五代以後陷入契丹舊漢地州縣時，止許燕京。及再差馬政，更議西京，回書「只請就便計度收復」。尋爲不能收復，致本朝自行撫定。又差趙良嗣等來議，稱「燕西兩京已曾計議」。緣爲西京不在許限，只許燕京所轄六州，來書云，「其西京别作一段」；今來又令良嗣等計議西京，欲一就收復。雖貴朝不經夾攻，而念兩朝通和，實同一家，必務交歡，篤於往日，今特許與西京、武、應、朔、蔚、奉聖、歸化、儒、嬀等州，并地土民户。其已西並北一帶接連山後州縣地土人民，不在許與之限。據所許民户地土甚多，自來攻伐撫慰，將帥士卒艱苦不少，今來别無再索經略，請差人交割。其諸事理已宣諭趙良嗣去訖。
大金大聖皇帝創興，併有遼國，遣使計議五代已後陷入契丹燕地，幸感好意，特與燕京、涿、易、檀、順、景、薊并屬縣，及所管民户。緣爲遼國尚爲大金所有，以自來交與契丹銀二十萬兩、絹三十萬匹，並燕京每年所出税利——五六分中只算一分——計錢一百萬貫文合值物色，常年搬送南京原注：平州改爲南京界首交割，色數已載前後往復議定國書。
三月戊午，命馬同權管勾燕京事，將以其地付宋故也。丙寅，宋使盧益、趙良嗣、馬擴以回書來。
惟兩朝弔民伐罪之舉，振古所無；而萬世講信修睦之誠，自今伊始。用堅盟載，永洽鄰歡。來書云：「燕城候各立盟誓，然後交割。今立誓草付國信使副，到請依草著誓，至日當議復盟。銀絹請似前來與契丹物色一般者交送。」並如來諭。
順履融和，茂迎福祉。今差中大夫試工部尚書盧益，龍圖閣直學士、大中大夫趙良嗣，充國信使，閤門宣贊舍人馬擴充國信副使。有少禮物，具諸别幅。專奉書陳達，不宣。謹白。
所諭西京、武、應、朔、蔚、奉聖、歸化、儒、嬀等州并地土民户，本朝撫定，備荷美意。已令盧益等持銀絹往軍前賞設。
夏國素號狡獪，唯務詐誕，與昏主實甥舅唇齒之國。日近上表，乞本朝勾退北邊兵馬，文字内指言貴朝，仍自云與昏主「累世姻親，已詢訪得知處所」；及稱奉昏主之命，「軍州及土地人民，權令守護招集，無使叛賊一向擄掠」。故夏國起集援兵，屯於境上。并據邊臣累奏：「夏國見勾集重兵，廣備糧食，借助昏主，軍聲甚大，用意非淺。」除已指揮河東等路整備禦逐外，深恐貴朝欲知其詳，所有真本文字，今付去人。
西京管下州縣，前書已言，「非務廣土，實欲備禦昏主，爲彼此之利」。今若將已西并北一帶州縣土地付與夏國，則不特昏主見在天德、雲内地分出没，若使夏國據黄河以東州縣，必與昏主合力，爲害不細。夏國自去歲已輒占據金肅、河清兩軍，如欲與此兩處，請貴朝詳度外，其寧邊、天德、雲内已西并北一帶州縣土地，合以黄河及漢地爲界。漢地外以北土地，如欲付與他國，並從貴朝。
近累據河北、河東帥司及沿邊州軍探報，契丹昏主見在天德、雲内地分出没，已逼近應、朔等州；繳到昏主招諭軍民、補授官職真本文字，已令宣撫司移文貴朝照會，及已指揮河東路遣發兵馬救助應州一帶極力備禦外，請貴朝早發大軍，往彼掩襲，因以照應。
使人尼楚赫等已待以厚禮，用示誠意。自此使聘往來禮數，彼此並依契丹舊例，亦如來諭。但契丹往還舊禮，有不繫事繁複者，合行裁定，庶彼此爲便。
維宣和五年歲次癸卯，三月甲寅朔，四日丁巳，大宋皇帝致誓書於大金大聖皇帝闕下：天之所助者順，人之所助者信；履信思乎順，則自天祐之，吉無不利。
昨以大金大聖皇帝創興，并有遼國，遣使計議五代以後陷入契丹燕地，幸感好意，特與燕京、涿、易、檀、順、景、薊并屬縣，及所管民户。緣爲遼國尚爲大金所有，以自來交與契丹銀二十萬兩，絹三十萬疋，并燕京每年所出税利——五六分中只算一分——計錢一百萬貫文合值物色，常年搬送南京界首交割。色數已載前後往復議定國書。每年并交緑礬二千栲栳。兩界側近人户不得交侵，盗賊逃人彼此無令停止，亦不得密切間諜，誘擾邊人。若盗賊并贜捉敗，各依本朝法令科罪訖，贜罰。雖盗賊不獲，蹤跡到處，便勒留償。若有暴盗或因别故，合舉兵衆，須得關報沿邊官司。兩國疆界各令防守。兩朝界内地各如舊，不得遮堵道路。至如將來殊方異域使人往還，無得禁阻。
據燕京疆界，只依兩朝差去人員同行檢視交割爲定。所云交付西京邊界并夾攻契丹皇帝事，已遣近上官員押領大軍，勒於今月十一日於彼應會，仍報宣撫司。凡關夾攻事件，須令與差去官員計議，從長施行；其邊界亦依割定領受。仍已諭使人，却合有回謝禮數并報復文字，送付差去軍下官員。
又以契丹皇帝在陰山，和勒博在奚部山谷，以此兩處勾當軍事，今取嶺北鴛鴦濼坐夏相度，所謀雖同，如或不泯後患，地理咫尺，特關貴國。自餘分遣别路兵馬，須是當朝供給。只據收捕和勒博、契丹皇帝兩路兵馬糧食，合銷米一十萬石，宜早處分，取月日於檀州、歸化州兩處分路般送到。佇竢回報。
維天輔七年，歲次癸卯，四月甲申朔，八日辛卯，大金皇帝致書於大宋皇帝闕下：惟信與義，取天下之大器也；以通神明之心，以除天地之害。
昨以契丹國主失道，民墜塗炭，肆用興師，事在誅弔。貴國遣使航海計議，若將來併有遼國，願還幽燕故地，當時曾有依允。迺者親領兵馬，已至全燕，一方城池，不攻自下。尚念始欲敦好，特以燕京、涿、易、檀、順、景、薊并屬縣，及所管民户，與之如約。
今承來書，「緣爲遼國尚爲大金所有，以自來交與契丹銀二十萬兩，絹三十萬疋，并燕京每年所出税利——五六分中只算一分——計錢一百萬貫文合值物色，常年搬送南京界首交割。色數已載前後往復議定國書。每年并交緑礬二千栲栳。兩界側近人户不得交侵，盗賊逃人彼此無令停止，亦不得密切間諜，誘擾邊人。若盗賊并贜捉敗，各依本朝法令科罪訖，贜罰。賊雖不獲，踪跡到處，便勒留償。若有暴盗或因别故，合舉兵衆，須得關報沿邊官司。兩國疆界各令防守。兩朝界内地各如舊，不得遮堵道路。至如將來殊方異域使人往來，無得禁阻。所貴久通懽好，庶保萬世。苟違此約，天地鑒察，神明速殃，子孫不紹，社稷傾危。
四月日，大宋皇帝致書於大金大聖皇帝闕下：使車復至，聘問彌殷。式馳約載之嚴，共著齊盟之重；誠參天地，惠浹神人。取亂侮亡，遂底六師之績；敦信明義，共圖萬世之安。仍睠雲中，外虞昏主；併沐親仁之好，獲從恢復之心。遠稔忱恂，倍增感懌，用傳于後，永寘于懷。兩朝著誓之後，所務通懽繼好，以保永世。末節細故，各不須較。邀功生事構造之人，彼此所宜深察。
所云糧食，燕雲兩處無可計辨。今特於内地掇那米五萬石：二萬石令河北路宣撫司於古北口外交割，三萬石令河東路宣撫司於歸化州或應州以北道路通快處交割。並于七月一日以前節次輦致前去，計會貴國軍下官員般取。餘事悉如來諭。
水經注曰：陳城，故陳國也。伏羲、神農並都之，城東北三十許里，猶有羲城，實中。
後漢郡國志：上谷郡涿鹿縣，引帝王世紀曰：黄帝所都，有蚩尤城、阪泉、黄帝祠。水經注曰：魏土地記曰，下洛城東南六十里，有涿鹿城，城東一里有阪泉，泉上有黄帝祠。晉太康地理記曰：阪泉，亦地名也。泉水東北流，與蚩尤泉會，水出蚩尤城。城無南面。魏土地記稱：涿鹿城東南六里，有蚩尤城，泉水淵而不流，霖雨則流注東北入涿水。
水經注曰：亳，本帝嚳之墟，在禹貢豫州河洛之間，今河南偃師城西二十里，尸鄉亭是也。
春秋傳曰：吴公子札觀樂，爲之歌唐，曰：思深哉！其有陶唐氏之遺民乎？
書序曰：自契至於成湯八遷，湯始居亳，從先王居。
漢書地理志曰：河南郡偃師，殷湯所都。書立政：三亳。皇甫謐曰：蒙爲北亳，穀熟爲南亳，偃師爲西亳。
括地志曰：宋州穀熟西南三十五里南亳故城，卽湯都。北五十里大蒙城爲景亳，湯所盟地，因景山爲名。河南偃師爲西亳，帝嚳及湯所都。盤庚所遷亳邑故城，在偃師縣西十四里。
史記曰：帝盤庚之時，殷已都河北，盤庚渡河南，復居成湯之故居。水經注曰：陽渠又東逕亳殷南，昔盤庚所遷，改商曰殷，此始也。
書五邦括地志曰：湯自南亳遷西亳，仲丁遷囂，河亶甲居相，祖乙居耿，盤庚渡河，南居西亳，是五遷也。釋文馬氏曰：五邦謂商丘、亳、囂、相、耿。
又曰：昔唐人都河東，殷人都河内，周人都河南。夫三河在天下之中，若鼎足，王者所更居也。
漢書地理志曰：河内，本殷之舊都，周既滅殷，分其畿内爲三國，詩風邶、庸、衞國是也。邶，以封紂子武庚；庸，管叔尹之；衞，蔡叔尹之，以監殷民，謂之三監。
後漢郡國志曰：朝歌紂所都居，南有牧野，北有邶國。
水經注曰：朝歌城本沫邑。詩云：爰采唐兮，沫之鄉矣。殷王武乙始遷居之，爲殷都也。有糟丘、酒池。城内有鹿臺，紂自投於火處。竹書紀年曰：武王親禽帝受于南單之臺。蓋鹿臺之異名也。
詩譜曰：邶、鄘、衞者，商紂畿内方千里之地。其封域在禹貢冀州太行之東，北踰衡漳，東及兖州桑土之野。周武王伐紂，以其京師封紂子武庚爲殷後。庶殷頑民被紂化日久，未可以建諸侯，乃三分其地，置三監，使管叔、蔡叔、霍叔尹而教之。自紂城而北，謂之邶。南謂之鄘。東謂之衞。
史記曰：后稷封于邰。公劉居豳。古公遷岐。
孟子曰：太王居邠，狄人侵之，去之岐山之下居焉。
史記曰：武王至於周，自夜不寐，周公旦卽王所，曰：曷爲不寐？王曰：告女；維天不饗殷，自發未生於今六十年，麋鹿在牧，蜚鴻滿野。天不享殷，乃今有成。維天建殷，其登名民三百六十夫，不顯亦不賓滅，以至今。我未定天保，何暇寐！王曰：定天保，依天室，悉求夫惡，貶從殷王受，日夜勞來，定我西土，我維顯服，及德方明。自雒汭延於伊汭，居易毋固，其有夏之居。我南望三塗，北望嶽鄙，顧詹有河，粤詹雒、伊，毋遠天室。營周居於雒邑而後去。
召誥曰：維二月既望，越六日乙未，王朝步自周，則至於豐。惟太保先周公相宅，越若來三月。惟丙午朏，越三日戊申，太保朝至於洛，卜宅，厥既得卜，則經營。越三日庚戌，太保乃以庶殷攻位於洛汭。越五日甲寅，位成。若翼日乙卯，周公朝至於洛，則達觀於新邑營。越三日丁巳，用牲於郊，牛二。越翼日戊午，乃社於新邑，牛一，羊一，豕一。越七日甲子，周公乃朝用書，命庶殷侯甸男邦伯。厥既命殷庶，庶殷丕作。
洛誥曰：周公曰，予惟乙卯，朝至於洛師。我卜河朔黎水。我乃卜澗水東，𤁄水西，惟洛食。我又卜瀍水東，亦惟洛食。伻來以圖及獻卜。
史記曰：太史公曰，學者皆稱周伐紂居雒邑，總其實不然。武王營之，成王使召公卜居，居九鼎焉，而周復都豐、鎬。至犬戎敗幽王，周乃東徙於雒邑。
詩譜曰：王城者，周東都王城。畿内方六百里之地，其封域在禹貢豫州太華外方之間，北得河陽，漸冀州之南。始武王作邑於鎬京，謂之宗周，是爲西都。周公攝政，五年，成王在豐，欲宅洛邑，使召公先相宅，既成，謂之王城，是謂東都，今河南是也。召公既相宅，周公往營成周，今洛陽是也。成王居洛邑，遷殷頑民於成周，復還歸處西都。至於夷厲，政教尤衰。十一世，幽王嬖褒姒，生伯服，廢申后，太子宜咎奔申。申侯與犬戎攻宗周，殺幽王。於戲！晉文侯鄭武公迎宜咎於申而立之，是爲平王。以亂故，徙居東都王城。
括地志曰：故王城本郟鄏，周公新築，在洛州河南縣北九里苑内東北隅。自平王以下十二王皆都此城，至敬王乃遷都成周，至赧王又居王城也。
史記曰：秦之先中潏保西垂，非子居犬丘，封邑於秦。莊公復居犬丘。文公元年，居西垂宫。四年，居汧渭之會。寧公徙居平陽。德公居雍。獻公居櫟陽。孝公十二年，作爲咸陽，築冀闕，徙都之。
五年春二月甲午，卽皇帝位於汜水之陽，乃西幸洛陽，因戍卒婁敬之説，卽日車駕西都關中。
史記劉敬傳曰：戍卒婁敬求見説上曰：陛下都洛陽，豈欲與周室比隆哉？上曰：然。敬曰：陛下取天下與周室異。周之先自后稷，堯封之邰，積德累善十有餘世。公劉避桀居豳。太王以狄伐故，去豳，杖馬箠居岐，周人争隨之。及文王爲西伯，斷虞芮之訟，始受命，吕望、伯夷自海濱來歸之。武王伐紂，不期而會孟津之上八百諸侯，皆曰紂可伐矣，遂滅殷。成王卽位，周公之屬傅相焉，乃營成周洛邑，以此爲天下之中也，諸侯四方納貢職，道里均矣，有德則易以王，無德則易以亡。凡居此者，欲令周務以德致人，不欲依險阻，令後世驕奢以虐民也。故周之盛時，天下和洽，四夷鄉風，慕義懷德，附離而並事天子，不屯一卒，不戰一士，八夷大國之民莫不賓服，效其貢職。及周之衰也，分而爲兩，天下莫朝，周不能制也。非其德薄也，而形勢弱也。今陛下起豐沛，收卒三千人，以之徑往而卷蜀漢，定三秦，與項羽戰滎陽，争成臯之口，大戰七十，小戰四十，使天下之民肝腦塗地，父子暴骨中野，不可勝數，哭泣之聲未絶，傷夷者未起，而欲比隆於成康之時，臣竊以爲不侔也。且夫秦地被山帶河，四塞以爲固，卒然有急，百萬之衆可具也。因秦之故，資甚美膏腴之地，此所謂天府者也。陛下入關而都之，山東雖亂，秦之故地可全而有也。夫與人鬭，不搤其亢，拊其背，未能全其勝也。今陛下入關而都，案秦之故地，此亦搤天下之亢而拊其背也。高帝問羣臣，羣臣皆山東人，争言周王數百年，秦二世卽亡，不如都周。上疑未能決。及留侯明言入關便，卽日車駕西都關中。
留侯世家曰：劉敬説高帝都關中。上疑之。左右大臣皆山東人，多勸上都洛陽：洛陽東有成臯，西有殽黽，倍河，向伊洛，其固亦足恃。留侯曰：洛陽雖有此固，其中小，不過數百里，田地薄，四面受敵，此非用武之國也。夫關中左殽函，右隴蜀，沃野千里，南有巴蜀之饒，北有胡苑之利，阻三面而守，獨以一面東制諸侯。諸侯安定，河渭漕輓天下，西給京師，諸侯有變，順流而下，足以委輸。此所謂金城千里，天府之國也劉敬説是也。於是高帝卽日車駕，西都關中。
史記高祖本紀曰：上擊韓王信還至長安。蕭何治未央宫，立東闕、北闕、前殿、武庫、太倉。上見其壯麗甚，怒，謂何曰：天下匈匈勞苦數歲，成敗未可知，是何治宫室過度也？何曰：天下方未定，故可因以就宫室。且夫天子以四海爲家，非令壯麗無以重威，且無令後世有以加也。上説，自櫟陽徙都長安。
五年春正月，復發長安六百里内男女十四萬五千人城長安，三十日罷。秋九月，長安城成。漢書翼奉傳曰：元帝時奉爲中郎，上延問以得失。奉以爲祭天地於雲陽汾陰，及諸寢廟不以親疏迭毁，皆煩費，違古制。又宫室苑囿，奢泰難供，以故民困國虚，亡累年之蓄。所由來久，不改其本，難以末正，廼上疏曰：臣聞昔者盤庚改邑以興殷道，聖人美之。竊聞漢德隆盛，在於孝文皇帝躬行節儉，外省繇役。其時未有甘泉建章及上林中諸離宫館也。未央宫又無高門、武臺、麒麟、鳳凰、白虎、玉堂、金華之殿，獨有前殿、曲臺、漸臺、宣室、温室、承明耳。孝文欲作一臺，度用百金，重民之財，廢而不爲，其積土基，至今猶存，又下遺詔，不起山墳。故其時天下大和，百姓洽足，德流後嗣。如令處於當今，因此制度，必不能成功名。天道有常，王道亡常，亡常者所以應有常也。必有非常之主，然後能立非常之功。臣願陛下徙都成周，左據成臯，右阻澠池，前鄉崧高，後介大河，建滎陽，扶河東，南北千里以爲關，而入敖倉，地方百里者八九，東厭諸侯之權，西遠𦍑胡之難，陛下共己無爲，按成周之居，兼盤庚之德，萬歲之後，長爲高宗。漢家郊兆寢廟祭祀之禮，多不應古，臣奉誠難亶居而改作，故願陛下遷都正本。衆制皆定，無復繕治宫館不急之費，歲可餘一年之畜。今東方連年饑饉，加之以疾疫，百姓菜色，或至相食。地比震動，天氣溷濁，日光侵奪。執國政者豈可不懷怵惕而戒萬分之一乎！臣願陛下因天變而徙都，所謂與天下更始者也。天道終而復始，窮則反本，故能延長而亡窮也。今漢道未終，陛下本而始之，於以永世延祚，不亦優乎！如因丙子之孟夏，順太陰以東行，到後七年之明歲，必有五年之餘蓄，然後大行考室之禮，雖周之隆盛，亡以加此。惟陛下留神，詳察萬世之策。書奏，天子異其意，答曰：問奉，今園廟有七，云東徙，狀何如？奉對曰：昔成王徙雒，盤庚遷殷，其所避就，皆陛下所明知也。非有聖明，不能一變天下之道。臣奉愚戇狂惑，惟陛下裁赦。
王莽傳曰：更始都長安，居長樂宫。府藏完具，獨未央宫燒。更始至，歲餘政教不行。明年夏，赤眉樊崇等衆數十萬人入關，立劉盆子，稱尊號，攻更始，更始降之。赤眉遂燒長安宫室市里，害更始。民饑餓相食，死者數十萬，長安爲虚，城中無人行。宗廟園陵皆發掘，惟霸陵杜陵完。六月，世祖卽位，然後宗廟社稷復立，天下艾安。
後漢書杜篤傳曰：篤以關中表裏山河，先帝舊京，不宜改營雒邑，廼上奏論都賦。
杜篤論都賦曰：皇帝以建武十八年，巡於西嶽。行至長安。明年，有詔復函谷關，作大駕宫、六王邸、高車廐於長安，修理東都城門，橋涇、渭。
王景傳曰：先是杜篤奏上論遷都，欲令車駕遷還長安。耆老聞者，皆動懷土之心，莫不眷然佇立西望。景以宫廟已立，恐人情疑惑，會時有神雀諸瑞，乃作金人論，頌雒邑之美，天人之符。
後漢書楊彪傳曰：關東兵起，董卓懼，欲遷都以違其難。乃大會公卿議曰：高祖都關中十有一世，光武宫雒陽，於今亦十世矣。按石包讖，宜徙都長安，以應天人之意。百官無敢言者。彪曰：移都改制，天下大事，故盤庚五遷，殷民胥怨。昔關中遭王莽變亂，宫室焚蕩，民庶塗炭，百不一在。光武受命，更都雒邑。今天下無虞，百姓樂安，明公建立聖主，光隆漢祚，無故捐宗廟，棄園陵，恐百姓驚動，必有糜沸之亂。石包讖，妖邪之書，豈可信用？卓曰：關中肥饒，故秦得并吞六國。且隴右材木自出，致之甚易。又杜陵南山下有武帝故瓦陶竈數千所，并功營之，可使一朝而辦。百姓何足與議！若有前郤，我以大兵驅之，可令詣滄海。彪曰：天下動之至易，安之甚難，惟明公慮焉。作色曰卓：公欲沮國計耶？太尉黄琬曰：此國之大事，楊公之言得無可思？卓不答。司空荀爽見卓意壯，恐害彪等，因從容言曰：相國豈樂此邪？山東兵起，非一日可禁，故當遷以圖之，此秦、漢之埶也。卓意小解。議罷，卓使司隸校尉宣播以災異奏免琬、彪等。
後漢書董卓傳曰：初，長安遭赤眉之亂，宫室營寺焚滅無餘，是時唯有高廟，京兆府舍，遂便時幸焉。後移未央宫。
蔡邕集有宗廟祝嘏辭曰：嗣曾孫皇帝某，敢昭告於皇祖高皇帝，各以后配。昔受命京師，都於長安，享國十有一世，歷年二百一十載。遭王莽之亂，宗廟隳壞，世祖復帝祚，遷都雒陽，以服土中，享國一十一世，歷年一百六十五載。予末小子遭家不造，早統鴻業，奉嗣無彊。關東吏民敢行稱亂，總連州縣，擁兵聚衆，以圖叛逆，震驚王師，命將征服。股肱大臣，推皇天之命，以已行之事，遷都舊京。昔周德缺而斯干作，應運變通，自古有之。於是乃以二月丁亥來自雒，越三月乙巳，至於長安。勅躬不慎，寢疾旬日，賴祖宗之靈，以獲有瘳，吉旦齋宿，敢用潔牲，一元大武，柔毛剛鬣，商祭明視，薌合嘉蔬，香萁鹹鹺，豐本明菜醴酒，用告遷來，尚嚮。又有九祝辭曰：高皇帝使工祝承致多福，無彊於爾嗣曾孫皇帝，使爾受禄於天，宜此舊都，萬國和同，兆民康乂，眉壽萬年，子子孫孫，永守民庶，勿替引之。
後漢書本紀曰：車駕至雒陽，幸故中常侍趙忠宅。八月辛丑，幸南宫楊安殿。是時，宫室燒盡，百官披荆棘，依牆壁間，州郡各擁强兵，而委輸不至，羣僚饑乏，尚書郎以下自出採稆，或饑死牆壁間，或爲兵士所殺。
水經注曰：魏因漢祚，復都洛陽，以譙爲先人本國，許昌爲漢之所居，長安爲西京之遺跡，鄴爲王業之本基，故號五都。
魏畧曰：立石表，西界宜陽，北循太行，東北界陽平，南循魯陽，東界郯，爲中都之地。令天下民聽内徙，復五年。
惠帝永興元年冬十一月，河間王顒，使其將張方刦帝幸長安，以征西府爲宫。
懷帝永嘉五年夏六月，劉曜、王彌寇洛川。帝蒙塵於平陽。
晉書本紀曰：東海王越之出也，使河南尹潘滔居守。大將軍苟晞表遷都倉垣，帝將從之，諸大臣畏滔，不敢奉詔，且宫中及黄門戀貲財，不欲出。至是饑甚，人相食，百官流亡者十八九。帝召羣臣會議，將行而警衞不備。帝撫手歎曰：如何曾無車輿！乃使司徒傅祗出詣河陰，修理舟楫，爲水行之備，朝士數十人導從。帝步出西掖門，至銅駞街，爲盗所掠，不得進而還。
晉書王導傳曰：蘇峻既平，宗廟宫室並爲灰燼，温嶠議遷都豫章，三吴之豪請都會稽，二論紛紜，未有所適。導曰：建康古之金陵，舊爲帝里，又孫仲謀、劉玄德俱言王者之宅。古之帝王不以豐儉移都，苟弘衞文大帛之冠，則無往不可。若不績其麻，則樂土爲墟矣。且北寇游魂，伺我之𨻶，一旦示弱，竄於蠻越，求之望實，懼非良計。今特宜鎮之以静，羣情自安。由是嶠等謀並不行。
晉禪於宋，宋禪於齊，齊禪於梁，梁禪於陳。五代皆都建康，及陳後主而隋滅之。
魏始居匈奴之故地，至力微，乃遷於定襄之盛樂。五傳至猗盧，乃城盛樂，以爲北都，修故平城以爲南都。帝登平城西山，觀望地勢，乃更南百里，於灅水之陽黄瓜堆築新平城，晉人謂之小平城。
什翼犍移都於雲中之盛樂宫。其孫珪始卽皇帝位爲大祖。
太宗泰常七年秋九月辛亥，築平城外郭，周圍三十二里。高祖太和十七年冬十月戊寅朔，幸金墉城。詔徵司空穆亮與尚書李冲、將作大匠董爵經始洛京。
十八年春正月乙亥，幸洛陽西宫。閏二月壬申，帝還至平城。癸酉，臨朝堂，部分遷留。冬十一月己丑，車駕至洛陽。
魏書任城王澄傳曰：高祖外示南討，意在謀遷，齋於明堂左個，詔太常卿王諶，親令龜卜，易筮南伐之事，其兆遇革。高祖曰：此是湯武革命，順天應人之卦也。羣臣莫敢言。澄進曰：易言革者更也。將欲順天應人，革君臣之命，湯武得之爲吉，陛下帝有天下，重光累葉。今日卜征乃是伐叛，不得云革命。未可全爲吉也。高祖厲聲曰：象云「大人虎變」何言不吉也！澄曰：陛下龍興既久，豈可方同虎變！高祖勃然作色曰：社稷我之社稷，任城欲沮衆邪！澄曰：社稷誠知陛下之社稷，然臣是社稷之臣，豫參顧問，敢盡愚衷。高祖既鋭意必行，惡澄此對，久之乃解，曰：各言其志，亦復何傷。車駕還宫，便召澄，未及升階，遥謂曰：向者之革卦，今更欲論之。明堂之忿，懼衆人競言，沮我大計，故厲色怖文武耳，想解朕意也。乃獨謂澄曰：今日之行，誠知不易。但國家興自北土，徙居平城，雖富有四海，文軌未一，此間用武之地，非可文治，移風易俗，信爲甚難。崤函帝宅，河洛王里，因兹大舉，光宅中原，任城意以爲何如？澄曰：伊洛中區，均天下所據，陛下制御華夏，輯平九服，蒼生聞此，應當大慶。高祖曰：北人戀本，忽聞將移，能不驚擾。澄曰：此既非常之事，當非常人所知，唯須決之聖懷，此輩亦何能爲也。高祖曰：任城便是我之子房。及駕幸洛陽，定遷都之策，詔曰：遷移之旨，必須訪衆。當遣任城馳驛向代，問彼百司，論擇可否。近日論革，今真所謂革也，王其勉之。既至代都，衆聞遷詔，莫不驚駭。澄援引今古，徐以曉之，衆乃開伏。澄遂南馳還報，會車駕於滑臺。高祖大悦曰：若非任城，朕事業不得就也。
李冲傳曰：車駕南伐，加冲輔國大將軍，統衆翼從。自發都至於洛陽，霖雨不霽，仍詔六軍發軫。高祖戎服執鞭，御馬而出，羣臣皆稽顙固諫。高祖乃諭羣臣曰：今者興動不小，動而無成，何以示後？苟欲班師，無以垂之千載。朕仰惟遠祖，世居幽漠，違衆南遷，以享無窮之美。今若不南遷，卽當移都於此，光宅土中，王公等以爲何如？欲遷者左，不欲者右。安定王休等相率如右。南安王楨進曰：夫愚者闇於成事，智者見於未萌。行至德者不議於俗，成大功者不謀於衆，非常之人乃能行非常之事。廓神都以延王業，度土中以制帝京，周公啟之於前，陛下行之於後，固其宜也。且天下至重，莫若王居，請上安聖躬，下慰民望，光宅中原，輟彼南伐。此臣等願言，蒼生幸甚。羣臣咸唱萬歲。高祖初謀南遷，恐衆心戀舊，乃示爲大舉，因以脅定羣情，外名南伐，其實遷也。舊人懷土，多所不願，内憚南征，無敢言者，於是定都洛陽。
東陽王丕傳曰：高祖欲遷都，臨太極殿，引見留守之官大議。乃詔丕等，各陳其志。燕州刺史穆羆進曰：移都事大，如臣愚見，謂爲未可。高祖曰：卿便言不可之理。羆曰：北有獫狁之寇，南有荆、揚未賓，西有吐谷渾之阻，東有高句麗之難。四方未平，九區未定。以此推之，謂爲不可。征伐之舉，要須戎馬，如其無馬，事不可克。高祖曰：卿言無馬，此理粗可。馬出北方，廐在此置，卿何慮無馬？今代在恒山之北，爲九州之外，以是之故，遷於中原。羆曰：臣聞黄帝都涿鹿，以此言之，古昔聖王不必悉居中原。高祖曰：黄帝以天下未定，居於涿鹿，既定之後，亦遷於河南。尚書于果曰：臣誠不識古事，如聞百姓之言，先皇建都於此，無何欲移，以爲不可。中原數有篡奪。自建邑平城以來，與天地並固，日月齊明。臣雖管見膚淺，終不以恒、代之地而擬伊、洛之美。但安土重遷，物之常性，一旦南移，懼不樂也。丕曰：陛下去歲親御六軍討蕭氏，至洛陽，遣任城王澄宣旨，勅臣等議都洛陽。初奉恩旨，心情惶越，凡欲遷移，當訊之卜筮，審定吉否，然後可。高祖曰：往在鄴中，司徒公誕、咸陽王禧、尚書李冲等皆欲請龜占吉凶。朕謂誕等曰：昔周、召卜宅伊、雒，乃識至兆。今無若斯之人，卜亦無益。然卜者所以決疑，此既不疑，何須卜也。昔軒轅卜兆龜焦，卜者請訪諸賢哲，軒轅乃問天老，天老謂爲善。遂從其言，終致昌吉。然則至人之量未然，審於龜矣。朕既以四海爲家，或南或北，遲速無常。南移之民，朕自多積倉儲，不令窘乏。丕曰：臣仰奉慈詔，不勝喜舞。高祖詔羣臣曰：昔平文皇帝棄背率土，昭成營居盛樂，太祖道武皇帝神武應天，遷居平城。朕雖虚寡，幸屬勝殘之運，故移宅中原，肇成皇宇。卿等當奉先君令德，光迹洪規。前懷州刺史青龍、前秦州刺史吕受恩等仍守愚固，帝皆撫而答之，辭屈而退。
孝武帝永熙三年秋七月丁未，出奔長安。己酉，高歡入洛。冬十月丙寅，立清河王世子善見爲帝。丙子，北遷於鄴。
魏書孝静帝本紀曰：是月壬申，詔曰：安安能遷，自古之明典，所居靡定，往昔之成規。是以殷遷八城，周卜三地。吉凶有數，隆替無恒。事由於變通，理出於不得已故也。高祖孝文皇帝式觀乾象，俯協人謀，發自武州，來幸嵩縣，魏雖舊國，其命維新。及正光之際，國步孔棘，喪亂不已，寇賊交侵，俾我生民，無所措手。今遠遵古式，深驗時事，考龜襲吉，遷宅漳滏。庶克隆洪基，再昌寶歷。主者明爲條格，及時發邁。
自是分爲東、西魏。東魏禪於齊，都鄴。西魏禪於周，都長安。及周武帝滅齊，宣帝大象元年，以洛陽爲東京。周禪於隋。
隋書高祖本紀曰：詔曰：朕祇奉上玄，君臨萬國，屬生人之敝，處前代之宫。常以爲作之者勞，居之者逸，改創之事，心未遑也。而王公大臣陳謀獻策，咸云羲、農以降，至於姬、劉，有當代而屢遷，無革命而不徙。曹、馬之後，時見因循，乃末代之宴安，非往聖之宏義。此城從漢，彫殘日久，屢爲戰場，舊經喪亂。今之宫室，事近權宜，又非謀筮從龜，瞻星揆日，不足建皇王之邑，合大衆所聚。論變通之數，具幽顯之情，同心固請，辭情深切。然則京師百官之府，四海歸嚮，非朕一人之所獨有。苟利於物，其可違乎！且殷之五遷，恐人盡死，是則以吉凶之土，制長短之命。謀新去故，如農望秋，雖則劬勞，其究安宅。今區宇寧一，陰陽順序，安安以遷，勿懷胥怨。龍首山川原秀麗，卉物滋阜，卜食相土，宜建都邑，定鼎之基永固，無窮之業在斯。公私府宅，規模遠近，營構資費，隨事條奏。乃詔左僕射高熲、將作大匠劉龍、鉅鹿郡公賀婁子幹、太府少卿高龍义等創造新都。
庾季才傳曰：高祖將遷都，夜與高熲、蘇威二人定議，季才旦而奏曰：臣仰觀玄象，俯察圖記，必有遷都之事。且漢營此城，經今將八百歲，水皆鹹鹵，不甚宜人。願陛下協天人之心，爲遷徙之計。高祖愕然，謂熲等曰：是何神也！遂發詔施行。
李穆傳曰：上素嫌臺城制度狹小，又宫内多鬼妖，蘇威嘗勸遷都，未決。適太史奏狀及穆上表請改都邑，上曰：天道聰明，已有徵應，太師民望，復抗此請，是則可矣。遂從之。
冬十二月丙子，名新都曰大興城。三年春三月丙辰，遷於新都。煬帝大業元年春三月丁未，營洛陽爲東京。五年春正月丙子，改東京爲東都。九年春三月丁丑，發丁男十萬城大興。
新唐書突厥傳曰：突厥既歲盗邊，或説帝曰：虜數内寇者，以府庫子女所在，我能去長安，則戎心止矣。帝使中書侍郎宇文士及踰南山，按行樊、鄧，將徙都焉。羣臣贊遷，秦王獨曰：夷狄自古爲中國患，未聞周、漢爲遷也。願假數年，請取可汗以報。帝乃止。
高帝永徽五年冬十月，和雇雍州四萬一千人築長安外郭，三旬而畢。顯慶二年冬十二月丁卯，以洛陽宫爲東都。武后光宅元年秋九月甲寅，改東都爲神都。
資治通鑑曰：初，隋煬帝作東都，無外城，僅有短垣而已。武后長壽元年，鳳閣侍郎李昭德始築之。
通典曰：武太后長壽元年，以并州后之故里，改爲北都。中宗神龍元年春二月甲寅，復以神都爲東都，北都爲并州。
玄宗開元九年春正月丙辰，以蒲州爲河中府，置中都。夏六月己卯，罷中都。
通典：時揚州功曹參軍、麗正殿學士韓覃上疏曰：臣聞禮記月令曰，孟夏之月，無起土功，無聚大衆。昔魯夏城中丘，春秋書之，垂爲後戒。今建國都，乃長久之大業也，犯天地之大禁，襲春秋之所書，奪人盛農之時，愚臣竊以爲甚不可也。至若兩都舊制，分官衆多，費耗用度尚以爲損，豈可更建中都乎！夫河東，國之股肱郡也，勁鋭强兵盡出於是，其地隘狹，今又置都，使十萬之户將安投乎？且陋東都而幸西都，自西都而造中都，取樂一君之欲，以遺萬人之患，務在都國之多，不恤危亡之變，悦在游幸之麗，不顧兆庶之困，非所以深根固蒂不拔之長策矣。昔漢帝感鍾離之言，息事德陽之殿，趙主採續咸之諫，止造鄴都之宫。臣愚誠願下明詔，罷中都，則獲福無彊，天下幸甚。六月三日，詔停。
肅宗至德二載冬十二月，戊午朔，以蜀郡爲南京，鳳翔府爲西京，西京爲中京。
上元元年秋九月甲午，以荆州爲江陵府，置南都，復以南京爲蜀郡。
二年秋九月壬寅，罷京兆、河南、太原、鳳翔四京及江陵南都之號。
元年建卯月辛亥朔，復以京兆府爲上都，河南府爲東都，鳳翔府爲西都，江陵府爲南都，太原府爲北都。
新唐書吕諲傳曰：爲荆州刺史，澧、朗、峽、忠等五州節度使。建請荆州置南都，詔可。於是更號江陵府，以諲爲尹，置永平軍萬人，遏吴、蜀之衝，以湖南之岳、潭、郴、道、邵、連，黔中之涪凡七州，隸其道。
舊唐書郭子儀傳曰：自西蕃入寇，車駕東幸。程元振勸帝且都洛陽以避蕃寇，代宗然之，下詔有日，子儀聞之，附章論奏曰：臣聞雍州之地，古稱天府，右控隴、蜀，左扼崤、函，前有終南、太華之險，後有清渭、濁河之固，神明之奥，王者所都。地方數千里，帶甲十餘萬，兵强士勇，雄視八方，有利則出攻，無利則入守，此用武之國，非諸夏所同，秦、漢因之，卒成帝業，其後或處之而泰，去之而亡，前史所書，不惟一姓。及隋氏季末，煬帝南遷，河、洛丘墟，兵戈亂起。高祖倡義，亦先入關，惟能翦滅姦雄，底定區宇。以至于太宗、高宗之盛，中宗、玄宗之明，多在秦川，鮮居東洛。間者羯胡搆亂，九服分離，河北、河南盡從逆命。然而先帝仗朔方之衆，慶緒奔亡，陛下藉西土之師，朝義就戮，豈惟天道助順，抑亦地形使然，此陛下所知，非臣飾説。近因吐蕃陵逼，鑾駕東巡。蓋以六軍之兵，素非精練，皆市肆屠沽之人，務挂虚名，苟避征賦，及驅以就戰，百無一堪。亦有潛輸貨財，因以求免。又中官掩蔽，庶政多荒。遂令陛下振蕩不安，退居陝服。斯蓋關於委任失所，豈可謂秦地非良者哉！今道路云云，不知信否，咸謂陛下已有成命，將幸洛都。臣熟思其端，未見其利。夫以東周之地，久陷賊中，宫室焚燒，十不存一。百曹荒廢，曾無尺椽，中間畿内，不滿千户。井邑榛棘，豺狼所嘷，既乏軍儲，又鮮人力。東至鄭、汴，達于徐方，北自覃懷，經于相土，人烟斷絶，千里蕭條。將何以奉萬乘之牲餼，供百官之次舍？矧其土地狹阨，纔數百里間，東有成臯，南有二室，險不足恃，適爲戰場。陛下奈何棄久安之勢，從至危之策，忽社稷之計，生天下之心。臣雖至愚，竊爲陛下不取。且聖旨所慮，豈不以京畿新遭剽掠，田野空虚，恐糧食不充，國用有闕，以臣所見，深謂不然。昔衞文公小國之君，諸侯之主耳，遭懿公爲狄所滅，始廬于曹，衣大布之衣，冠大帛之冠，元年革車三十乘，季年三百乘，卒能恢復舊業，享無彊之休。況明明天子，恭儉節用，苟能黜素餐之吏，去冗食之官，抑豎刁、易牙之權，任蘧瑗、史鯂之直。薄征弛力，䘏隱迨鰥，委諸相以簡賢任能，付老臣以練兵禦侮，則元黎自理，寇盗自平，中興之功，旬月可冀，卜年之期，永永無極矣。願時邁順動，迴鑾上都，再造邦家，維新庶政，奉宗廟以修薦享，謁陵寢以崇孝思，臣雖隕越，死無所恨。代宗省表，垂泣謂左右曰：子儀用心，真社稷臣也。可亟還京師。十一月，車駕自陝還宫。
夫國有權臣，朝無善政，自古而然。若我聖祖定官制，三台六部，九列兩垣，各有所司。惟臺省專任言責，上下悉繇之舉劾焉。於是大權不使一人獨擅，三百年來無莽、操之禍。雖首揆以票擬之重，祇係紙上一言耳。唯是宦官，不能制之，皆繇出入内廷，日侍御前，憑作威福，玩弄事機，外廷百執事孰敢與之抗乎？若王振、劉瑾其人，驕横肆縱，幾成大禍，幸天厭其毒，旋被誅殛矣。雖爾，豈似今日魏忠賢之逆惡滔天也。忠義之士，感奮一言，立爲齏粉，矯殺無筭。卽宫闈妃御，亦不能相保，懿親國戚，悉遭辣手，尋且羅鉗吉網，緘口結舌矣。遂有狐媚者，假其威靈，亦各爲虎、爲彪，允殤善類，誅夷殆盡。哭泣遍海内，寃抑滿天下，吞聲不敢言也。是故天地所不容，誕膺明聖，登極一月，而元兇輔惡，盡加顯戮，數年積鬱，一日頓抒。日月重光，神人共快。敢輯其始末，以供麈譚，咸頌太平於千秋萬禩爾。
萬曆中，肅寧人魏忠賢者，初名進忠，市井一亡賴耳。形質豐偉，言辭佞利，目不識丁，性多狡詐。然有膽氣，日務樗蒲爲計，家無擔石而一擲百萬。若其歌曲弦索，彈棊蹴踘，事事勝人。里中少年，競相與狎。迷戀青樓翠袖之間，落魄無行，依人醉醒，不問妻子饔飧韋布，游手好閑，以窮日月。走入都門，競趨豪家，效犬馬之勞。時有愛之者，佐充部役長班，能迎合上人意，繇是，寵信承託。日覓金錢，夜則付之纏頭矣。邀人豪飲，達日不休，以故囊無餘蓄，恬不掛意。唯聞其叫嘯狂躍之聲，罕見其悲愁戚鬱之態。忽患瘍毒，身無完肌，迨陽具亦糜爛焉。思爲閹寺，遂以此淨身者。敝衣󱾴縷，懸鶉百結，穢氣熏人，人咸遠之。竟日枵腹，無從所歸。居常得失，不以内顧，因而羞見眷屬。晝潛僻巷乞食，夜投破寺假息，昕夕晏如，不自爲辱。偶過村落，卧廢祠拱案間，以傍列小像作枕，鼾息如雷。抵雞鳴將覺，猶夢寐中，見白鬚老人恭揖跪告曰：「我此方司土之神也。因上公過止，侍立終宵，不敢違慢，唯此小鬼求赦之。」忠賢遂起，而神忽不見，瞻所設像，却合夢中所見者也。鳥聲喧林麓，車音載道間，天將曙矣。於是，忠賢忻然有喜色，頓萌妄念，言無後福，安能動鬼神耶？竟入春明門，就旅店丐炊，人不爲理，而皆呼叱之，忠賢亦不甚屈也。偶肆中有一風鑑家，熟視之，撫其背曰：「君過五十，富貴極矣。」忠賢曰：「公何笑我？我今飢甚，求一匙粗糲尚不可得，何云富貴？爲恨不早填溝壑。」相士憐之，囑之旅店主人與之食，主人變色不從，而云：「汝欲作情，何不飯之？而干他人邀己惠耶？」相士便從袖中。出一紫囊示之曰：「僅得二金贈汝，半爲藥石之貲，半爲臠羹之需。但用盡復來，我當復給汝也。」自是，醫療奏功，丰神頓異。相士云：「此汝一番脱换皮骨耳。」忠賢唯叩頭搶地。而相士卽攜之出郊外，具杖頭青蚨市酒肴，覓一静宇，忠賢恍然啓悟。復趨嚮所宿之廢祠，置香楮牲醴于神案。相士云：「今日與汝結爲死友，他日慎勿相忘。」忠賢泣云：「今日殘生是公所賜也，豈比異鄉骨肉，當是再生父母。他日苟富貴，唯公是命。苟相忘，唯神是殛。」兩人遂對神八拜而定盟。相士卽罄所有以贈忠賢，云：「我今欲他游，不識相會是何年也。君亦自此否極泰來，當有一中貴相挈耳。我十年游貲，今一旦奉汝，唯囑汝以尊名『忠』字在念，可保令終也。永以我言銘之于心。」再拜而别。相士不告其所游之地，忠賢亦不告其所夢之異。嗟乎，相士之一腔熱血，一雙神眼，第識其面而不識其心也。詎意忠賢故態猶存，驟得無名之貲，卽事鮮衣怒馬，訪狹邪冶遊，復殢桃葉渡頭，棲遲六博場中，歌舞呈豔，梟盧競勝，不數月而復蕩盡也。依然無措，何以聊生，擔水街頭，乞身權貴，而爲内相家傭。與諸僕隸相協，援引叩見。内相愛其獧捷，足堪任使，挾充火者，隨入内禁。進身之基始于此。
忠賢日隨老内相出入禁廷，而忠賢懸牙牌，衣錦𧝠，亦居然一内相也。本大奸大惡之人，而先以小忠小廉事人，爲入門詭訣。人人咸得其歡心，亦咸爲之籠絡。依輔老内相，專督御厨，每嗇于己而豐于人，毋論大小貴賤，虚衷結好，凡作一事，衆悉頌之。時光宗在儲位，聞之，命以隨侍熹宗。服勞善事，小心翼翼。於時熹宗冲幼，方當齠齓，週旋謹飭，喜逾諸常侍。内有客氏保護起居，旦夕不相離，外有忠賢曲意逢迎，巧會旨趣，客氏亦悦之。客氏，卽後封奉聖夫人者，時偕相佐，寢食在側。會神宗宫車晏駕，光宗御極，甫一月，而仙馭賓天。熹宗登大寶，加封近御諸人，而忠賢素所寵信，氣指頤使，驟列大璫。且倚客氏，表裏爲奸，事權一旦把握矣。
時忠賢欲怙勢作威，專權擅政，先自排擠忠良，以行己私。切惟中官體統至嚴，非由文書房、司禮監起家者，不與秉筆專制。忠賢以巧詐諂媚事上，而特拔之幽賤，寵以恩禮，原名「進忠」，改命今名。上欲其顧名思義，忠不敢爲奸，賢不敢爲惡，豈忠賢初心謬謹，而一逢機會，輒狼子野心，便負上意。有大璫王安者，三朝老宦，忠賢見之，必撩衣叩頭，非呼不至，非問不答者。安事光宗于青宫四十年，操心慮患，所與護持孤危，光宗與福王兄弟怡悦，皆賴安調劑之力耳。威劫之不動，利誘之不變。而光宗登極，立致堯舜種種善政。及奉熹宗倉卒受命，擁衞防護，確有大功。而忠賢以私忿矯旨，掩殺安于南海子，身首異處，肉餵狗彘，何其慘毒。此威制内臣也。暨而肆逆宫闈，以立己威。假旨革奪成妃封號。忠賢直託客氏私比，凡與揑造，矯旨殺人。又有一舊貴人，以德性貞静，荷上寵注，忠賢恐其露己驕横，謀之私比，託言急病，立刻掩殺。又裕妃以有喜得封，忠賢以抗不附己，囑其私比，揑無喜，矯旨勒令自盡，不容一見上面。此威劫内廷也。暨而變亂朝綱，廢斥大臣，以固己權。祖宗之制，以票擬托重閣臣，令其静心參酌，權無旁分，一力擔當，責無他卸。忠賢擅權，旨意自行傳奉，抑揚真僞，誰與之辨？又公然令羣璫三五成羣，勒逼講嚷，政事之堂如閙市。至有内札不相照會，夜半出片紙殺人，聖上不得知，閣下不及問，以致鬱悶難調，相率求去。若顧命大臣，如劉少傅一燝，親捧御手，著定大計；冢宰周嘉謨，倡率百官，立寢后封，義黜臣奸；執大義之宗伯孫慎行，重綱常之都憲鄒元標，立國本之司寇王紀，定國是之臺臣孫羽正，皆嗾言官論劾，一時盡逐忠直清正之臣，無非翦己之忌，樹己之幟。此威制外廷也。是以奸邪競進焉。
忠賢庸流劣質，原不知書，膽粗手滑，倫理茫然，操切舉動，經濟何知。思欲樹黨，協贊奸謀，遂有崔尚書爲之腹心，續又「五虎」出焉。同心濟惡，羽翼成矣。又「五彪」出焉，并力助焰，牙爪張矣。儘立招權之勢，廣開納賄之門，黄金白鏹，車馬載塗，明珠寶玉，筐篚盈户。凡負罪譴者，夤緣而免；覬顯擢者，奔競而得。附之者升之九天，一月三遷，蟒玉峥嶸；忤之者墜之九淵，褫衣奪職，禁錮沉埋。陰修恩怨之私，明快寇仇之隙，顛倒任意，翻覆在手。於是忠賢任其所欲爲而爲之，與我善者善之，與我惡者惡之。一切政事，先請崔公，而又託辭云，要與裏邊説，可否始定。舉朝但知有此二人，而不知有聖上也。威福日盛，鷹犬日衆，四方孔道，民間無敢偶語者。驛使停驂，卽卧榻間，無敢提一「魏」字者。身在京華，童僕往來，無敢帶一家書者。去國諸臣，典衣覓騎，蕭條狼狽，全無士氣。而一經削奪，門無敢謁，郊無敢餞者，雖師生戚友之誼，亦蕩然掃絶。重足而立，道路以目。凡衣冠士庶相見之間，皆緘嘿不敢吐半言，卽寒温套語，問訊起居，并忘之矣，唯長揖拱手而已。其婚喪宴會，亦不敢設矣。三四年來，普天率土，凡智慧者化爲愚蒙，辯捷者粧成瘖瘂。曠古及今，中官之威劫海内者，未有若此大神通也。時惟有骨鯁之臣交章論劾者，是大獄起而羅鉗吉網之横行也。
附蘇、杭織造太監李實疏云：「題爲欺君蔑旨、結黨惑衆、阻撓上供、亟賜處分以彰國法事。職奉命督織，舊例在于蘇、杭二府，迭報駐札，以其便于督催䟎織，不悮每年春秋二運。向自應天巡撫周起元背違明旨，擅減原題袍段數目，掯勒袍價，又不容移駐彼地方，故縱蘇、松二府連年悮運。職于此時，畏伊横惡，無敢剖晰。詎料起元乃以邪黨傾陷朱童蒙，荷蒙聖明洞矚其奸，削職歸里。始移檄蘇、松二府，修葺衙宇機張。職于去年十一月初九日，移駐蘇州府，會同撫、按諸臣督催今年春運。及至行催各府錢糧，而蘇州府十解其二，松江府毫無解監。職因見驚，遂遍訪根因，仍是起元撥弄，相沿不能改。且起元撫吴三載，善政無聞，惟以道學相尚，引類呼朋，各立門户。而邪黨附和逢迎者，則有周宗建、繆昌期、周順昌、高攀龍、李應昇、黄尊素，俱係吴地縉紳，盡是東林一黨，與起元臭味親密，每以私事謁見，起元言必承順。起元之意，不曰内監移文，何足准行，則曰袍段錢糧，只宜緩處。起元因是愈恣暴慢，大肆貪婪。乃假名鑄錢，以太、安、池三府協濟袍段銀十餘萬兩，鑄造濫惡薄錢，眩人耳目，則將皇上急需之袍價，藉是而盡入私囊，致機匠若干累也。然黄尊素愈爲可恨，輒與職掌案司房黄日新，以其桑梓，甘爲侄輩，奴顔諂事，意圖借貸銀兩，往來交際，意甚綢繆。俾日新狐假虎威，妄自尊大，倚勢西臺，凌軒機匠，鬻弊通同，罪盈惡極。職績訪最真，業將日新嚴刑拷鞫，發局墩鎖。正擬具疏，候聖主定奪，而日新懼法，自縊身死，則尊素之罪，固可逃乎？更加周宗建等罪惡多端，奉有明旨提問，乃敢肆無忌憚，不拜龍亭，不服訊勘，色衣方巾，公行出入，目中何知有君父，亦何知有法紀。周順昌等俱係奉旨削奪官誥，不思潛身引咎于林泉，尤能冠蓋招摇于故里，乃布散流言，簧惑機匠，閉門逃躲，不行機織，恐再罹悮運之愆。蓋運期已迫，若不預爲疏明，則職臨時復何辭溺職之罪也。職雖無言責，仰叨萬歲爺爺豢養，殊深簡任，臣一腔忠憤之誠，何忍嘿嘿。況職務廢弛，係職之掌，因是披瀝直陳違悮上供之顛末，而併及宗建等抗違明旨之罪，伏乞聖明亟賜處分，以彰國法。且職自知多言叢怨，必不能安處于地方，仍將職罷斥，以爲奉職無能之戒。」
附刑部勘案云：「參看得楊漣、左光斗等，位居顯要，速化功名，要譽矯情，亂謀壞法。炙手可熱之勢，挺然自立高標；納賄招權之營，首樹黨邪赤幟。欲隳法守，看登風憲以招摇；計懾羣情，共據要津而赫奕。内徒可堪入幕，奔競成風；厮賤立躋清華，榮施在握。魏大中、袁化中竊居言路，人無敢犯其鋒；側倚冰山，自倖托足之地。彼張牙爪，藉上威靈。真分卸罪之賄，不恥養貪；寧于借亂之階，妄知國是。招權納賄，徒知窟穴之自營；鬻獄受金，孰念疆圉之爲重。大者小者，已彰各得之罪名；勑法明刑，難逃一成之律例。除各贓原聽鎮撫司問追外，其已故楊漣、左光斗，與内官交結，夤緣作弊，而符同奏啓之律；袁化中、魏大中應擬在朝官員交結朋黨、紊亂朝政之律。一一據招，會同無異。所願伏如天憫囹圄之已斃，網開一面，貸罪人以不孥，庶幾律無所泥，而刑得其平矣。」
楊漣首觸兇鋒，以二十四罪之疏入，海内縉紳之禍，從此始。忠賢之殺機，亦從此始，而借題封疆，緹騎四出矣。漣身事三朝，親受顧命重臣，在朝正直，居鄉廉謹，天下共知。一聞逮繫，郡縣震驚，士民仗義，欲奪漣而禁官旂。德安城外，衆集至數萬，府道開諭不能散。漣帶刑具出城，叩乞父老勿譟，恐累族誅，然後得解。各州縣村市爲漣設醮祈禱生還者，至數百處。比就纍車，士民送漣就道者以萬計。至老嫗、菜傭、瞽蹩、乞兒，亦争持一錢以贈漣。官旂感泣，爲具貲設醮，禱于關帝之廟。河南州邑，無不爲漣請禱，自備資糧，送漣至黄河者以千計。而八十老母及三子僅出城永訣，尤恐見繫，乃漣果不生還矣。無端羅織，骨化形銷，望斷倚閭之老母，痛絶孤幃之命婦，寃慘至此，是可忍言。自漣被逮下鎮撫司，誣贓加刑，五日一拷比，而都督許顯純希望風旨，捶楚非法，以速其斃。體無完膚，童僕驚散，得旨而後敢殮。又值暑月，屍供蠅蛆，身被重傷，僅以血濺舊衣，裹置棺内。見者莫不腸斷涕零，聞者爲之痛心忿恨。漣生平砥礪名節，家産止數百金，不足供官旂犒賞、旅食之費，而當懸贓二萬乎？遂使妻子囚于獄，而書硯几榻，皆充官帑。有司不得已，而親友之産盡矣；又不得已，而富民之産盡半矣；又不得已，議設印信緣簿，遍募郡縣矣。至佛寺、道觀之錢糧，多爲充贓矣。而好義士民，但願助金，不願書名，恐一涉偵伺，遂罹顯禍。漣母住于城樓，男婦棲于客店，既無寸土可置遺骸，亦無一人敢于借賃，暴露何堪，結草掩覆。而尤未完之贓，囚子勒比，有司姑爲虚數報完，苦之極矣！
萬燝清介剛直，遇事感慨，不避斧鉞。其爲工部營繕郎，奉役陵工，疏請禁内廢銅助帑，因極詆權璫違慢，而觸忤其兇鋒。遂矯旨午門前行杖一百棍，陰囑奸比金吾尉，必致之死。杖後，于御道前倒拖横曳者三匝，甫出而氣絶矣。舉朝震驚，天下稱寃，忠臣喪氣，義士寒心。此奸逆之縱殺立威第一人也。
附燝疏畧云：「題爲陵寢用工甚緊、權璫造意故遲、仰祈聖明立賜處分、以謝先帝、以襄鉅典事。蓋聞之龍不可離夫淵，虎不可離夫山，而人主不可離夫權。夫人主有政權，有利權。政權一日不在人主，則德分圃池，威分出彘，而有尾大不掉之虞；利權一日不在人主，則竭澤而漁，飛人而食，而有毛將焉附之患。由此言之，是人主之權，臣下且毫不敢睥睨，矧刑餘宦官乎哉？竊見今太監魏忠賢，性狡而貪，膽粗而大，口銜天憲，手握王爵，如盗利權，悮陵工，爲通天第一大罪，而關切于臣之職掌者。試觀皇上之心，有一刻不在先帝之陵寢乎？則爲陵工而用財，是皇上不以天下儉其親之極念也。至搜財以急陵工之用，又臣下體皇上旻天罔極之苦念也。況陵工原無額派，盻盻于外解，而外解無至，轉盻于事例，而事例又不多。向承乏寶源局，隨蒙陞授屯司，陵工正其職也。當臣在局時，目擊銅錢匱乏，因進局中人等而問之曰：「有何術而得購銅入局乎？」咸言有内官監破廢銅器堆積朽爛，不下數百萬，但一移文旦夕可至。臣因移文請發，數日不發。細細訪問，乃知忠賢怒云：「外邊敢擅查内邊之銅！」故不報也。臣時憤激于中，遂于三月二十八日具疏，特請查發廢銅到局鑄錢，協濟陵工。忠賢益怒，旋出中旨，旨謂「内庫銅器，已有屢旨，何得再請。」旨下之日，而臣又以得代，遂舉請銅一事，竟不復越俎相問矣。嗟，嗟，以無用之廢銅，而鑄爲有用之錢，以若火之工程，而探于若寄之取，微臣區區一念，不可謂不周且迫矣，而無如觸忠賢之忌之寢閣，何也？豈惟寢閣，且併臣任事四月，若積補秤錢，得銀五百一十餘兩，報助陵工，亦無一語之及。夫寶源局二百六十年來，未有積報補秤錢者，報之自臣始。然臣夫豈好作破格事以要譽哉？固實見得庫藏之虚，陵工之緊，而佈此一今急公之心耳。亦以動後來當局者急公之心，或從此積一金，卽可佐國家一金之度支也。又或從此積十金、百金，便可省民間數十金、數百金之加派也。而胡忠賢之見不及此也？夫以忠賢珠玉盈笥，金銀滿屋，何求不得，何欲不遂？似此破廢銅器，無足入其目，當其心，而亦必一手拏定者，其設心以爲不若是拏定，無以操天下之利權，既操天下之利權，又何以攬天下之政權，奸雄用意最深，蓄謀最毒，臣蓋有以窺其微矣。」
天啓五年四月日奉聖旨：「陵工費用浩繁，内府廢銅能幾？局中何人見知？萬燝輕信奏請，前旨已的，今又借言凟擾，陷朕不孝。且皇子薨逝，便來激聒，好生狂悖無禮。着錦衣衛拏來午門前，着實杖一百棍。革了職爲民，永不敍用。前後發過帑金，幷太僕寺助工銀，共八十二萬，取用過銀錢各若干，着查的開數具奏。」
繆昌期，博學宏才，館閣清望，人仰之如山斗。而漣令常熟時，氣味相投，纖塵不染。後同朝，一容臺，一詞臣，交好倍昔，稱爲石交。昌期直氣凜然，常對人詆忠賢之驕横不倫，忠賢因銜之。矯旨斥奪，削籍編氓。暨而，坐與漣善，爲之點竄疏藳，卽紐爲邪黨，逮繫詔獄。許顯純嚴刑痛拷，十指拶折，亦誣贓追比，而斃于獄底。天下聞之，靡不爲之痛哭哀悼者。
魏大中，清操素著，硜硜自守，宦游十載，家徒四壁，直道事人，不附權貴。忠賢每招之，而大中每抑之，忠賢懷之，竟誣以納賄，懸贓詔獄，斃于箠楚之下。家貧何以卒辦？五日一拷比，每杖，一擊而一呼「太祖高皇帝」。厲聲直指問刑之「明心堂」曰「昧心堂」云。其百折不回，高風勁節，令人敬畏、痛惜不已。
周順昌，五年節推，四載銓曹，出入京華，唯一肩行李，涉歷宦途，止廿畆山田。寒門布素，蕭垒藜藿，賢名高月旦，清望滿天下。剛腸激烈，面叱權奸，俠氣昂藏，心懷忠義。憐寃臣而婿遺孤，駡惡璫以徵高文。及其被逮時，縣尹登門，卽收束書帙，拜别宗祠，禁止妻孥哭泣，毅然登車。合郡士民如堵，執香號呼，聲若轟雷，扳轅叩道，輿情共憤，鼓譟奔擁，攘臂争登，欲毆官旂以排難。仰遵府道之開諭，昌乃鞠躬謝衆云：「原係不肖，故遭天譴，與若輩無干。倘有所損，反致我族滅也。」衆方帖然，尤遶護不散。撫按兩臺，許以「明晨出疏保留，無煩爾衆紛囂聚鬨。朝廷有法，官府有方，然汝等欲何爲，是將遺害周宦，爾等亦獨不思保身耳」。衆意稍解，隨送昌于别署安輯而散。越四日，由夜半寂無人知，隨緹騎輕舠如飛而去。逮至，下鎮撫司，極刑捶楚，誣贓拷比，骨斷皮開，血濺肉飛，面如土色，身無肌理。昌惟齧指睁目，不聞哀乞之聲，祇是駡不絶口，有張睢陽之大節，天日爲之無色。時有好義者，閩中舊治士民，吴中交游婣黨，一時醵金錢，代其完贓，冀其生全。而昌已被監司肆毒，隨斃矣。臨死具短章，祈以屍諫，不果。而領埋時，皮肉已腐，無寸絲掩骼，面目俱消，止見頭顱鬚髮，英氣凛冽，尚自逼人，見之膽寒股栗。有人心者，無不爲之腸斷掩泣也。士民追慕不已，製詞弔之者，不能盡述，聊記一二以見意。
蓼洲以許姻諫議，益奸黨之忌，而速其毒。人或以莫贖之悲，激而有自取之怨。噫，先生自揣生平，蔑不可告人，不無以危言行媒忌于朝野。若以撫諫議之孤爲先生疵，將平日之慷慨捫心，一旦見危而褰袵恐凂者卽爲明保乎？予思廓園先生之被逮也，浙直士民，咸願駢首籲闕，碎登聞以鳴其寃。先生忠憤在心，何借含血射奸雄之魄？與諸忠含嘆入地，得謂捱淚分衿，便結道交之局。夫朝服救楊公祖，郊送臨賀，其誼一也。一見殺，一見賞，遇不遇耳，于先生又何言？
甲子之後，聞上以冲疾居潭宫，致移聽睹于中涓。于是羣奸類引，假黨錮以網天下士，圖逞其不軌。廓原先生以首攻權璫，被逮過吴門，浙直士民，咸不難濺血明廷，以白其寃。吾蓼洲先生以有道之悲，爲度遼之恥，惟不得與之俱赴大理爲憾。于是，撫其孱遺，以壯孤臣忠膽。孰知羣奸之側目先生久矣，特以清節滿天地，覺言之舌僵，至是，益其懼而速其毒。緹騎一出，胥江之士女，銜籲無從，兼之官校鴟張，民不勝憤，因而有西院之役。先生固不以卧轘留也，昏夜奔命，人不及知，聊賦短章以誌懷焉耳。
高攀龍，生平抗直，忠義自命，由行人歷御史，以建言謫嶺南揭陽典史。光宗皇帝知其賢，遺詔起光禄丞。壬戌，至太僕卿，甲子，陞都御史，以糾劾權奸，被削回籍。杜門著書，築圃山中，與塵寰迴隔，優悠以卒歲月。詎意織璫受忠賢意指，劈駕風影之詞，一網打盡爲快心，因扭入黨錮。忽聞緹騎至，焚香沐浴，手寫遺疏一通，封固以授其子，囑曰：「事急方啓之。」乃紿家人云：「汝輩各自寢息，勿得驚恐，諒無大禍。我欲獨卧一室，熟思良策，明早自有處分耳。」至夜半，密起于家庭，整衣冠，望闕叩頭，而自投于園池。其子世儒，亦密來窺伺，闃寂無聲，啓户視之，空牀絶跡，惟一燈熒熒在几間。且哭且駭，亟走池次，爐香未散，留詩一律，始知抱屈原之痛，身蹈汨羅矣。隨報有司，卽親臨相視。越三日，面色如生，足徵忠烈之氣，雖死不滅也。人咸頌其精忠大義，於士林有光焉。
周宗建，由武康調仁和。廉明愷悌，兩地絃歌；撫字和平，一方福澤。清操自守，潔志蕭疎。三院稱賢，叢薦交章達陛；繡衣内召，萬姓借寇無繇。垂淚攀轅，執香擁道。栢臺厲節，堪爲天子耳目之任；鴛行班列，敢述百官彈壓之責。巡方剔弊，按楚持平。素志好學，而罹醵金建講院之嫌；危言觸奸，以致奪職追綸章之旨。準擬歸田，繙輯素業，何知驅蜮，射入寃詞。聞緹騎而驚心，對妻孥以斷腸。兩邑士民，懷恩泣訴當路，冀以代完贖鍰；萬惡璫樞，成心頤指監司，急令酷加敲朴。孤魂已自銷亡，病骨那堪箠楚，誣贓盡破家，嚴刑乃殞命矣。道路悲酸，桑梓悽其。纍臣怨鬼，同遭一轍；勁節忠魂，是享千秋。雖共悼生前之異寃，得無羡死後之芳躅乎？
李應昇，英鋭特達，志大寡營，惟下帷讀書，手不釋卷，夙禀忠孝節義，以道德文章自居。丙辰，會榜第五人，筮仕南康節推。旌善類，誅彊暴，風清霜肅，露潤春温，廉名遠布，宦橐蕭然。拜御史，直言敢諫，屢疏論劾權奸，申救建言諸人。逆璫愈怒，褫奪而歸。奉親教子，以圖燕喜雍睦之樂。無乃禍不旋踵，無端詔獄。一聞駕帖至郡，獨立門側，佇望其來。父母命之入，卒不敢應，恐對家人迷亂方寸。一無他顧，剛勁肅如。惟慰父母云：「兒此去，或徼君恩得以生還，慎勿憂念。」縣尹登門，奮身就道。登舟作賦，倚馬吟詩，每得句，擊節自賞，無悲愁悒鬱之色。逮至加刑時，惟大呼：「二祖十宗在天之靈，鑒我微忱，不敢負君父。一死報國，臣之分也，我又何辭？但親恩未及，烏鳥之私，于心恝然。幸而有兄，有子，是不乏奉養耳。」一腔熱血，萬古綱常，芳名自與天日同光也。時惟同寃諸人，相繼逝矣，止存黄尊素，相與患難，談論古今忠臣、孝子以遣日。其奈監司敲朴過損，且羣奸欲速其斃，料應不免。亡前一日，賦詩寄别父兄，手書誡子，讀之一字一淚。聞之者椎心飲血，遺恨人間自不磨耳。
黄尊素，剛介不阿，氣節凛然，初爲寧國節推，挺立高標，清操冰鑑，人不敢犯，勢豪懾服。選入烏臺，侃侃直言，稱爲鐵面强項。每觸權奸，立被褫黜，歸隱東越之谿，賦詩讀書。偶過西湖之濱，看山翫水時，向人雄譚，不畏時忌，娓娓及之，厲聲唾駡。偵事者聞之織璫，而併入周起元一案矣。幸緹騎過吴門，怙勢驕横，勒詐驛倅多金，一時交鬨，狼狽不前，竟返轍而不過武林矣。脱此虎口窘辱，且省繁費。尋復傳旨，着撫按差官扭解赴京。而璫怒稍平，督刑稍憫，然不容其獨生，遂病不起，旋與應昇同死矣。童僕力不能領埋，鄉人憐之，醵金而爲之殯殮云。
時同事者則有：吏部趙南星、都御史左光斗、周起元、給事袁化中、御史周朝瑞、刑部郎顧大中，諸臣旬日俱斃，不能盡述。
工科都給事中某疏云：「恭惟我皇上踐祚之初，克襄鉅典，肇營三殿。九天閶闔，宏開壯麗之規；五位崇嚴，永奠盤桑之固。甫及三載，而凡門殿工程，盡已次第告成矣。肯堂肯搆，恍如鳥革而暈飛；羨奂羨輪，不啻竹苞而松茂。一何神速至此耶？揆厥所由，皆賴厰臣擘畫出之獨斷，經營運以真心。捐助首倡，興作海内急公之義；省用式精，鼓舞羣工趨赴之誠。所以百靈神助，萬方子來，舉數十年難就之工作，千百萬莫措之浩費，而一旦奏功于俄頃，節約于無筭。此其勛績，何等較著。卽内外諸臣，竭蹷從事，各効勤勞，均有不容泯滅者。然其振綱提領，綜核料理，又孰非厰臣率作之功哉！惟時千官拜舞，快覩黼座之重新；萬國朝宗，忻羡王居之廣大。誰不舉手加額，歡呼祝頌。今日聖明御極，衆正盈廷，中外協心，宫府一體，平明之治聿成，中興之烈畢舉。如近日挫敗奴鋒，奏錦、寧之奇捷；清楚庫漕，裕軍國之急需。嚴禁驛騷，而貧役之疲苦頓蘇；訪緝奸兇，而輦轂之妖氛大靖。世界清明，法紀振肅，豈非千載一時。惟是三年大計之期，務嚴行考核，以辨貞邪，而定殿最，俾朝有憲度，官無曠職，大法小廉，進賢退不肖。于與撫循百姓，以培根本，綢繆邊計，以固藩籬，俾宗社有永，天壤無敝，庶不負厰臣數年拮据之苦心哉。」
吏部尚書某等疏云：「皇穹烈宗，顯佑陰隙，篤生元臣魏，藎誠映日，謀畫規天。寰㝢總入甄陶，而慮切宵旰之端拱；事功盡資冶鑄，而計先晝接之趨蹌。以治國之法治工，曲木不加梁柱；以課吏之條課藝，秋毫莫肆侵牟。夙夜在公，志氣專而山川争獻其珍異；綜理精密，紀綱肅而工倕競勸于恪恭。心計運乎無限，省金錢者何啻億萬；指使聯于有位，董將作者捷于公輸。一時内外諸臣，同心殫力，遂能裨益神謨。」
工部給事中某疏云：「聖明知人善任，委心膂以勿貳勿疑；賴厰臣矢日瀝誠，弼元首于可大可久。念帑虚，則捐貲首倡，俾羣工慕義翕然；恤民疲，則酬勞必均，使庶民子來恐後。經核有法，半鏹無冒破之虞；省試唯勤，百工有兼程之績。兩年而收數十年之拮据，人力侔天；一代而鞏數百代之丕基，一勞永逸。所尤喜者，將作竣工之時，正寧、錦奏捷之候。犬羊俾百獸共舞，凱歌與九奏齊鳴，此真曠古奇觀也。」
工科左給事中某疏云：「蓋僅僅兩載餘，而神工悉已告竣。無論三殿規模，備極宏遠，卽文昭、武成兩閣，及諸圍廊門廡，廻環旋遶，無不處處森嚴。從此萬國嵩呼，千官忭舞，始知朝宇，凡在瞻仰，共快歡騰。然而計功矣何計時，時又甚速；計時速矣何計費，費又甚省。良因經畫有方，鼓舞有術。一人得一人之用，一日課一日之程。無玩愒自無虚靡，無稽延自無破冒。以中節省，莫可數計。蓋至是而知廠臣之殫慮勞心，提綱挈領，上體聖上堂搆之思，下體臣工趨赴之願，向來鋭意舉行，怨勞不避，至今日而勞勛始昭著于中外矣。孰非皇上獨斷任人之明効哉？」
太僕寺少卿掌河南道事某疏云：「皇上睿哲格天，聖神應運。振綱飭紀，躋寧海宇于昇平；奮羽舞干，銷没鋒煙于頑梗。且知人善任勿疑，而心膂重臣，更赤心報主，幹國如家。兩年收數十年之功，綜核省數百萬之費，庶民子來，成之不日也。」
禮科給事中某疏云：「廠臣魏真誠爲國，竭心無二。近日三殿告成，東氛告急，皆賴廠臣悉心拮据，畢力劻勷，以此克有殊勛。今皇上在静攝之中，緊要重大事務，命閣臣與廠臣計議商確，同心贊襄，勉効忠勤，九卿各衙門官，俱各静心供職。聖體自宜凝神定慮，清心静養，以迓天庥，而膺多福。若夫庶務殷煩，則内有心膂重臣，公忠體國，外有閣部大臣，協力贊襄，似不煩聖心軫慮也。」
甲子正月廿三日，大營韃子俱到寧遠，扎營一日。翌朝寅時，賊攻我西南城角，督撫袁崇焕用火砲打死無數。賊復攻南，推板車遮蓋，用斧鑿城數處，被崇焕綑柴澆油，并攙火藥，用鐵繩繫下，燒過二更時候，方纔打退。又選健丁五十名，從城上繫下，用綿花、火藥等物，將韃賊戰車盡行燒燬，自相蹂躪，屍横遍野。賊退五日，復提兵數萬來，蜂擁以戰。我兵用火砲埋于地中，又將火銃矢石相發，山摇地動，約打死奴賊數千，中傷數千。賊敗回營，大放悲號，隨于焚化酋長尸骸。天墮大星如斗，其落地如天崩之狀。衆賊恐驚，拾其骨，裹束馬上，夜至五鼓，撤兵東行。其奴酋老罕，因敗衂身被重創，陣亡二子，兵士死傷無筭，以致憂憤，背疽而死。虜中大亂，諸子以聽鬮立爲主。遂刑牛馬祭天，諸子羅拜，李、佟兩駙馬協力贊襄，鬮得第四子，卽立爲酋長，以主國事。於是置金匣盛老罕遺骨，葬于瀋陽城下，卷旗息鼓而去。自奴酋發難，我朝用兵十餘年，未有此大捷也，皆崇焕之力，而逆璫魏忠賢歸功于内，摭爲己有，嗾言官擠之去，而盈廷頌其功焉。
督撫袁崇焕開諭云：「示諭遼東官兵士民，及金、白東西各忠義等夷知悉：奴酋暴虐逆天，壞我遼土、遼民，僇附近各夷，天人共憤。今違天冒暑，犯我封疆，西城一戰，是天亡奴賊，但中有所傷者，多是我遼人、我屬夷，我心深爲憫。至奴酋不量力，遠攻寧遠，又被我兵殺死無數。如錦州城南，亦被我兵殺死者多。連日他的動静，我豈不知？欲加兵于巢穴，慮恐玉石不分，所以稍緩，以待西南之大兵到日，同你們約定的機關，裏應外合，豈能逃哉。你們得便下手，不必太速。東西恭順屬夷，速去寧遠投降。我遼東之衆，不必赴寧遠投降，可在此共圖滅賊，不失封侯之爵，寧如被奴逼死于矢石之下乎？奴如輕視錦州，錦州官兵無不用命殺賊，他若速臨城，速死；遲臨城，遲死。只恐他原望錦州，他的巢穴到被我水兵、陸兵剿得空了。那時奴賊有家難奔，後悔何及？你等有忠義者速圖之，勿失前言。特諭。」
河南道御史某題援將狡謀當懲事，奉聖旨：「覽奏。近日寧、錦危急，實賴厰臣調度有方，以致奇功。説得是。袁崇焕暮氣難鼓，物議滋重，准引疾求去。」
河南道御史某又疏云：「竊見今日之天下，紀綱振飭，法度修明。朝政既已肅清，疆圉漸見寧謐，邊塞之捷音踵至，輦轂之奸宄全消。以言乎兵餉，則數十年之積窳，振起于一旦矣。以言乎漕運，則億萬斛之軍儲，飛輓無敢後矣。以言乎器械軍需，則肩摩轂擊，咄嗟而辦，源源而至矣。且内外大小臣工，一德同心，各供職業，無敢有操二心、持異議以梗聖治者。從此鞏固皇圖，威捷夷裔，日可俟矣。此我皇上英明天縱，聖德神功，而心膂元臣，赤心報主，愛國如家，事事精勤，處處周到，致有此豐功茂績也。」
直隸巡按御史某疏云：「職自奉命星馳山海日，每仰體皇上憂勤惕勵之至懷，厰臣籌邊滅賊之丹悃，時刻惟以盤詰奸細、固守要地、催促兵馬、急救錦州爲務。」
寧遠鎮守太監紀奏俘獻錦州事，奉聖旨：「奴賊逆命，十年于兹，今狡孽復以暑月入侵，大犯兵家之忌。賴厰臣赤心忠計，區畫轉輸，鼓舞邊臣，人人用命，朕所鑒知。」
攝摩騰，本中天竺人。善風儀，解大、小乘經，常遊化爲任。昔經往天竺附庸小國，講金光明經。會敵國侵境，騰惟曰：「經云：『能説此經法，爲地神所護，使所居安樂。』今鋒鏑方始，曾是爲益乎？」乃誓以忘身，躬往和勸，遂二國交歡，由是顯達。
漢永平中，明皇帝夜夢金人飛空而至，乃大集羣臣以占所夢。通人傅毅奉答：「臣聞西域有神，其名曰『佛』，陛下所夢，將必是乎。」帝以爲然，卽遣郎中蔡愔、博士弟子秦景等，使往天竺，尋訪佛法。愔等於彼遇見摩騰，乃要還漢地。騰誓志弘通，不憚疲苦，冒涉流沙，至乎雒邑。明帝甚加賞接，於城西門外立精舍以處之，漢地有沙門之始也。但大法初傳，未有歸信，故藴其深解，無所宣述，後少時卒於雒陽。有記云：騰譯四十二章經一卷，初緘在蘭臺石室第十四間中。騰所住處，今雒陽城西雍門外白馬寺是也。相傳云：外國國王嘗毁破諸寺，唯招提寺未及毁壞。夜有一白馬繞塔悲鳴，卽以啓王，王卽停壞諸寺。因改「招提」以爲「白馬」。故諸寺立名多取則焉。
竺法蘭，亦中天竺人，自言誦經論數萬章，爲天竺學者之師。時蔡愔既至彼國，蘭與摩騰共契遊化，遂相隨而來。會彼學徒留礙，蘭乃間行而至。既達雒陽，與騰同止，少時便善漢言。
愔於西域獲經，卽爲翻譯十地斷結、佛本生、法海藏、佛本行、四十二章等五部。移都寇亂，四部失本，不傳江左。唯四十二章經今見在，可二千餘言。漢地見存諸經，唯此爲始也。
愔又於西域得畫釋迦倚像，是優田王栴檀像師第四作也。既至雒陽，明帝卽令畫工圖寫，置清涼臺中，及顯節陵上。舊像今不復存焉。
又昔漢武穿昆明池底得黑灰，以問東方朔，朔云：「不委，可問西域人。」後法蘭既至，衆人追以問之，蘭云：「世界終盡，劫火洞燒，此灰是也。」朔言有徵，信者甚衆。蘭後卒於雒陽，春秋六十餘矣。
安清，字世高，安息國王正后之太子也。幼以孝行見稱，加又志業聰敏，剋意好學，外國典籍及七曜五行醫方異術，乃至鳥獸之聲，無不綜達。嘗行見羣燕，忽謂伴曰：「燕云應有送食者。」頃之果有致焉。衆咸奇之，故俊異之聲，早被西域。高雖在居家，而奉戒精峻，王薨，便嗣大位。乃深惟苦空，厭離形器，行服既畢，遂讓國與叔，出家修道。博曉經藏，尤精阿毘曇學，諷持禪經，略盡其妙。既而遊方弘化，遍歷諸國，以漢桓之初，始到中夏。才悟機敏，一聞能達，至止未久，卽通習華言。於是宣譯衆經，改胡爲漢，出安般守意、陰持入、大、小、十二門及百六十品。初外國三藏衆護撰述經要爲二十七章，高乃剖析護所集七章，譯爲漢文，卽道地經是也。其先後所出經論，凡三十九部。義理明析，文字允正，辯而不華，質而不野，凡在讀者，皆亹亹而不勌焉。高窮理盡性，自識緣業，多有神迹，世莫能量。初高自稱先身已經出家，有一同學多瞋，分衛值施主不稱，每輒懟恨。高屢加訶諫，終不悛改。如此二十餘年，乃與同學辭訣云：「我當往廣州，畢宿世之對。卿明經精懃，不在吾後，而性多瞋怒，命過當受惡形。我若得道，必當相度。」既而遂適廣州。值寇賊大亂，行路逢一少年，唾手拔刃曰：「真得汝矣。」高笑曰：「我宿命負卿，故遠來相償，卿之忿怒，故是前世時意也。」遂申頸受刃，容無懼色，賊遂殺之。觀者填陌，莫不駭其奇異。既而神識，還爲安息王太子，卽今時世高身是也。
高遊化中國，宣經事畢，值靈帝之末，關雒擾亂，乃振錫江南。云：「我當過廬山，度昔同學。」行達䢼亭湖廟。此廟舊有靈威，商旅祈禱，乃分風上下，各無留滯。嘗有乞神竹者，未許輒取，舫卽覆没，竹還本處。自是舟人敬憚，莫不懾影。高同旅三十餘船，奉牲請福，神乃降祝曰：「船有沙門，可便呼上。」客咸驚愕，請高入廟。神告高曰：「吾昔外國與子俱出家學道，好行布施，而性多瞋怒，今爲䢼亭廟神，周迴千里，並吾所治，以布施故，珍玩甚豐，以瞋恚故，墮此神報。今見同學，悲欣可言。壽盡旦夕，而醜形長大，若於此捨命，穢污江湖，當度山西澤中。此身滅後，恐墮地獄，吾有絹千疋，並雜寶物，可爲立法營塔，使生善處也。」高曰：「故來相度，何不出形？」神曰：「形甚醜異，衆人必懼。」高曰：「但出，衆人不怪也。」神從床後出頭，乃是大蟒，不知尾之長短，至高膝邊，高向之梵語數番，讚唄數契，蟒悲淚如雨，須臾還隱，高卽取絹物，辭别而去。舟侣颺帆，蟒復出身，登山而望，衆人舉手，然後乃滅。倏忽之頃，便達豫章，卽以廟物造東寺。高去後，神卽命過。暮有一少年上船，長跪高前，受其呪願，忽然不見。高謂船人曰：「向之少年卽䢼亭廟神，得離惡形矣。」於是廟神歇末，無復靈驗。後人於山西澤中，見一死蟒，頭尾數里，今潯陽郡蛇村是也。
高後復到廣州，尋其前世害己少年，時少年尚在，高徑至其家，説昔日償對之事，並叙宿緣，歡喜相向，云：「吾猶有餘報，今當往會稽畢對。」廣州客悟高非凡，豁然意解，追悔前愆，厚相資供，隨高東遊，遂達會稽。至便入市，正值市中有亂相打者，誤著高頭，應時隕命。廣州客頻驗二報，遂精懃佛法，具説事緣，遠近聞知，莫不悲慟，明三世之有徵也。高既王種，西域賓旅皆呼爲安侯，至今猶爲號焉。
安公以爲若及面禀，不異見聖，列代明德，咸賛而思焉。余訪尋衆録，記載高公，互有出没。將以權迹隱顯，應廢多端，或由傳者紕繆，致成乖角，輒備列衆異，庶或可論。
按釋道安經録云：「安世高以漢桓帝建和二年公元一四八年至靈帝建寧中二十餘年，譯出三十餘部經。」又别傳云：「晉太康公元二八至二八九年末，有安侯道人來至桑垣，出經竟，封一函於寺云：『後四年可開之。』吴末行至楊州，使人貨一箱物，以買一奴，名福善，云『是我善知識』，仍將奴適豫章，度䢼亭廟神爲立寺竟。福善以刀刺安侯脇，於是而終。桑垣人廼發其所封函，財理自成字云：『尊吾道者，居士陳慧；傳禪經者，比丘僧會。』是日正四年也。」又庾仲雍荆州記云：「晉初有沙門安世高，度䢼亭廟神，得財物立白馬寺於荆城東南隅。」宋臨川康王宣驗記云：「蟒死於吴末。」曇宗塔寺記云：「丹陽瓦官寺，晉哀帝時沙門慧力所立。後有沙門安世高，以䢼亭廟餘物治之。」然道安法師既校閲羣經，詮録傳譯，必不應謬。從漢桓建和二年至晉太康末，凡經一百四十餘年，若高公長壽，或能如此。而事不應然。何者？案如康僧會注安般守意經序云：「此經世高所出，久之沈翳。會有南陽韓林、潁川文業、會稽陳慧，此三賢者，信道篤密，會共請受，乃陳慧義，余助斟酌。」尋僧會以晉太康元年公元二八年乃死，而已云：「此經出後，久之沈翳。」又世高封函之字云：「尊吾道者，居士陳慧；傳禪經者，比丘僧會。」然安般所明，盛説禪業，是知封函之記，信非虚作。既云二人方傳吾道，豈容與共同世？且别傳自云：「傳禪經者，比丘僧會。」會已太康初死，何容太康之末，方有安侯道人？首尾之言，自爲矛盾。正當隨有一書謬指晉初，於是後諸作者，或道太康，或言吴末，雷同奔競，無以校焉。既晉初之説，尚已難安，而曇宗記云：「晉哀帝時，世高方復治寺。」其爲謬説，過乃懸矣。
支樓迦讖，亦直云支讖，本月支人。操行純深，性度開敏，禀持法戒，以精懃著稱。諷誦羣經，志存宣法。漢靈帝時遊于雒陽，以光和中平之間公元一七八至一八三年，公元一八四至一八九年，傳譯梵文，出般若道行、般舟、首楞嚴等三經，又有阿闍世王、寶積等十餘部經，歲久無録。安公校定古今，精尋文體。云：「似讖所出，凡此諸經，皆審得本旨，了不加飾，可謂善宣法要弘道之士也。」後不知所終。
時有天竺沙門竺佛朔，亦以漢靈之時，齎道行經來適雒陽，卽轉梵爲漢。譯人時滯，雖有失旨，然棄文存質，深得經意。朔又以光和二年公元一七九年於雒陽出般舟三昧，讖爲傳言，河南雒陽孟福張蓮筆受。
時又有優婆塞安玄，安息國人，性貞白，深沈有理致，博誦羣經，多所通習，亦以漢靈之末遊賈雒陽，以功號曰騎都尉，性虚靖温恭，常以法事爲己任。漸解漢言，志宣經典，常與沙門講論道義，世所謂都尉者也。玄與沙門嚴佛調共出法鏡經，玄口譯梵文，佛調筆受，理得音正，盡經微旨，郢匠之美，見述後代。調本臨淮人，綺年穎悟，敏而好學。世稱安侯、都尉、佛調三人，傳譯號爲難繼。調又撰十慧，亦傳於世。安公稱佛調出經，省而不煩，全本巧妙。
又有沙門支曜、康巨、康孟詳等，並以漢靈獻之間公元一六八至一八九年，公元一九至二二年，有慧學之譽，馳於京雒。曜譯成具定意、小本起等；巨譯問地獄事經，並言直理旨，不加潤飾；孟詳譯中本起及修行本起。先是沙門曇果於迦維羅衛國得梵本，孟詳共竺大力譯爲漢文。安公云：「孟詳所出，奕奕流便，足騰玄趣也。」
曇柯迦羅，此云法時，本中天竺人，家世大富，常修梵福。迦羅幼而才悟，質像過人，讀書一覽，皆文義通暢。善學四圍陀論，風雲星宿圖讖運變，莫不該綜。自言天下文理，畢己心腹。至年二十五，入一僧坊看，遇見法勝毘曇，聊取覽之，茫然不解，殷懃重省，更增昏漠，乃歎曰：「吾積學多年，浪志墳典，遊刃經籍，義不再思，文無重覽。今覩佛書，頓出情外，必當理致鉤深，别有精要。」於是齎卷入房，請一比丘略爲解釋，遂深悟因果，妙達三世，始知佛教宏曠，俗書所不能及。乃棄捨世榮，出家精苦，誦大、小乘經及諸部毘尼。
常貴遊化，不樂專守，以魏嘉平公元二四九至二五四年中，來至洛陽。于時魏境雖有佛法，而道風訛替，亦有衆僧未禀歸戒，正以剪落殊俗耳。設復齋懺，事法祠祀。迦羅既至，大行佛法。時有諸僧共請迦羅譯出戒律，迦羅以律部曲制，文言繁廣，佛教未昌，必不承用。乃譯出僧祇戒心，止備朝夕。更請梵僧立羯磨法受戒。中夏戒律，始自于此。迦羅後不知所終。
時又有外國沙門康僧鎧者，亦以嘉平之末來至洛陽，譯出郁伽長者等四部經。又有安息國沙門曇帝，亦善律學，魏正元公元二五四至二五五年之中，來遊洛陽，出曇無德羯磨。又有沙門帛延，不知何人，亦才明有深解，以魏甘露公元二五六至二六年中，譯出無量清淨平等覺經等，凡六部經。後不知所終焉。
康僧會，其先康居人，世居天竺，其父因商賈移于交趾。會年十餘歲，二親並終，至孝服畢出家。勵行甚峻，爲人弘雅，有識量，篤至好學。明解三藏，博覽六經，天文圖緯，多所綜涉，辯於樞機，頗屬文翰。時孫權已制江左，而佛教未行。先有優婆塞支謙，字恭明，一名越，本月支人，來遊漢境。初漢桓靈公元一四七至一八九年之世，有支讖譯出衆經。有支亮字紀明，資學於讖，謙又受業於亮。博覽經籍，莫不精究，世間伎藝，多所綜習，遍學異書，通六國語。其爲人細長黑瘦，眼多白而睛黄，時人爲之語曰：「支郎眼中黄，形軀雖細是智囊。」
漢獻公元一九至二二年末亂，避地于吴。孫權聞其才慧，召見悦之，拜爲博士，使輔導東宫，與韋曜諸人共盡匡益。但生自外域，故吴志不載。謙以大教雖行，而經多梵文，未盡翻譯，己妙善方言，乃收集衆本，譯爲漢語。從吴黄武元年公元二二二年至建興公元二五二至二五三年中，所出維摩、大般泥洹、法句、瑞應本起等四十九經，曲得聖義，辭旨文雅。又依無量壽、中本起製菩提連句梵唄三契，并注了本生死經等，皆行於世。時吴地初染大法，風化未全，僧會欲使道振江左，興立圖寺，乃杖錫東遊，以吴赤烏十年公元二四八年初達建鄴，營立茅茨，設像行道。時吴國以初見沙門，覩形未及其道，疑爲矯異。有司奏曰：「有胡人入境，自稱沙門，容服非恒，事應檢察。」權曰：「昔漢明帝夢神，號稱爲佛，彼之所事，豈非其遺風耶？」卽召會詰問，有何靈驗。會曰：「如來遷迹，忽逾千載，遺骨舍利，神曜無方，昔阿育王起塔，乃八萬四千。夫塔寺之興，以表遺化也。」權以爲誇誕，乃謂會曰：「若能得舍利，當爲造塔，如其虚妄，國有常刑。」會請期七日，乃謂其屬曰：「法之興廢，在此一舉，今不至誠，後將何及。」乃共潔齋静室，以銅瓶加几，燒香禮請。七日期畢，寂然無應，求申二七，亦復如之。權曰：「此寔欺誑。」將欲加罪，會更請三七，權又特聽。會謂法屬曰：「宣尼有言曰：『文王既没，文不在兹乎。』法靈應降，而吾等無感，何假王憲，當以誓死爲期耳。」三七日暮，猶無所見，莫不震懼。既入五更，忽聞瓶中鎗然有聲，會自往視，果獲舍利。明旦呈權，舉朝集觀，五色光炎，照耀瓶上。權自手執瓶，瀉于銅盤，舍利所衝，盤卽破碎。權大肅然驚起，而曰：「希有之瑞也。」會進而言曰：「舍利威神，豈直光相而已，乃劫燒之火不能焚，金剛之杵不能碎。」權命令試之。會更誓曰：「法雲方被，蒼生仰澤，願更垂神迹，以廣示威靈。」乃置舍利於鐵砧磓上，使力者擊之，於是砧磓俱陷，舍利無損。權大歎服，卽爲建塔，以始有佛寺，故號建初寺，因名其地爲佛陀里。由是江左大法遂興。
至孫皓卽政，法令苛虐，廢棄淫祀，乃及佛寺，並欲毁壞。皓曰：「此由何而興，若其教真正，與聖典相應者，當奉其道。如其無實，皆悉焚之。」諸臣僉曰：「佛之威力，不同餘神，康會感瑞，大皇創寺，今若輕毁，恐貽後悔。」皓遣張昱詣寺詰會。昱雅有才辯，難問縱横，會應機騁詞，文理鋒出，自旦之夕，昱不能屈。既退，會送于門，時寺側有淫祀者，昱曰：「玄化既浮，此輩何故近而不革？」會曰：「雷霆破山，聾者不聞，非音之細。苟在理通，則萬里懸應，如其阻塞，則肝膽楚越。」昱還，歎會才明，非臣所測，願天鑒察之。皓大集朝賢，以馬車迎會。會既坐，皓問曰：「佛教所明，善惡報應，何者是耶？」會對曰：「夫明主以孝慈訓世，則赤烏翔而老人見；仁德育物，則醴泉涌而嘉苗出。善既有瑞，惡亦如之。故爲惡於隱，鬼得而誅之；爲惡於顯，人得而誅之。易稱：『積善餘慶。』詩詠：『求福不回。』雖儒典之格言，卽佛教之明訓。」皓曰：「若然，則周孔已明，何用佛教。」會曰：「周孔所言，略示近迹，至於釋教，則備極幽微。故行惡則有地獄長苦，修善則有天宫永樂。擧兹以明勸沮，不亦大哉。」皓當時無以折其言。
皓雖聞正法，而昏暴之性不勝其虐，后使宿衛兵入後宫治園，於地得一金像，高數尺，呈皓，皓使著不淨處，以穢汁灌之，共諸臣笑以爲樂。俄爾之間，擧身大腫，陰處尤痛，叫呼徹天。太史占言，犯大神所爲，卽祈諸廟，永不差愈。婇女先有奉法者，因問訊云：「陛下就佛寺中求福不？」皓擧頭問曰：「佛神大耶？」婇女云：「佛爲大神。」皓心遂悟具語意，故婇女卽迎像置殿上，香湯洗數十過，燒香懺悔，皓叩頭于枕，自陳罪狀，有頃痛間，遣使至寺問訊道人，請會説法，會卽隨入。皓具問罪福之由，會爲敷析，辭甚精要。皓先有才解，欣然大悦，因求看沙門戒。會以戒文禁秘，不可輕宣，乃取本業百三十五願，分作二百五十事，行住坐卧，皆願衆生。皓見慈願廣普，普增善意，卽就會受五戒。旬日疾瘳，乃於會所住更加修飾，宣示宗室，莫不必奉。會在吴朝，亟説正法，以皓性兇麁，不及妙義，唯叙報應近事，以開其心。
會於建初寺譯出衆經，所謂阿難念彌、鏡面王、察微王、梵皇經等，又出小品及六度集、雜譬喻等，並妙得經體，文義允正。又傳泥洹唄聲，清靡哀亮，一代模式。又注安般守意、法鏡、道樹等三經，並制經序，辭趣雅便，義旨微密，並見於世。
至吴天紀四年公元二八年四月皓降晉，九月會遘疾而終，是歲晉武太康元年公元二八年也。至晉成咸和公元三二六至三三五年中，蘇峻作亂，焚會所建塔，司空何充復更修造。
平西將軍趙誘，世不奉法，傲慢三寶，入此寺，謂諸道人曰：「久聞此塔屢放光明，虚誕不經，所未能信，若必自覩，所不論耳。」言竟，塔卽出五色光，照曜堂刹，誘肅然毛豎，由此信敬。於寺東更立小塔，遠由大聖神感，近亦康會之力，故圖寫厥像，傳之于今。孫綽爲之贊曰：會公簫瑟，寔惟令質。心無近累，情有餘逸。屬此幽夜，振彼尤黜。超然遠詣，卓矣高出。
有記云，孫皓打試舍利，謂非其權時。余案皓將壞寺，諸臣咸答：「康會感瑞，大皇創寺。」是知初感舍利，必也權時。故數家傳記咸言孫權感舍利於吴宫，其後更試神驗，或將皓也。
維祇難，本天竺人。世奉異道，以火祠爲正。時有天竺沙門習學小乘，多行道術，經遠行逼暮，欲寄難家宿。難家既事異道，猜忌釋子，乃處之門外，露地而宿。沙門夜密加呪術，令難家所事之火，欻然變滅，於是擧家共出，稽請沙門入室供養。沙門還以呪術，變火令生。難既覩沙門神力勝己，卽於佛法大生信樂，乃捨本所事，出家爲道，依此沙門以爲和上。受學三藏，妙善四含，遊化諸國，莫不皆奉。
以吴黄武三年公元二二四年，與同伴竺律炎來至武昌，齎曇鉢經梵本。曇鉢者，卽法句經也。時吴士共請出經，難既未善國語，乃共其伴律炎譯爲漢文。炎亦未善漢言，頗有不盡，志存義本，辭近朴質。至晉惠公元二九至三六年之末，有沙門法立，更譯爲五卷。沙門法巨著筆，其辭小華也。立又别出小經近四許首，值永嘉公元三七至三一二年末亂，多不復存。
竺曇摩羅刹，此云法護，其先月支人，本姓支氏，世居燉煌郡。年八歲出家，事外國沙門竺高座爲師，誦經日萬言，過目則能。天性純懿，操行精苦，篤志好學，萬里尋師。是以博覽六經，遊心七籍。雖世務毁譽，未嘗介抱。是時晉武公元二六五至二九年之世，寺廟圖像，雖崇京邑，而方等深經，藴在葱外。護乃慨然發憤，志弘大道。遂隨師至西域，遊歷諸國，外國異言三十六種，書亦如之，護皆遍學，貫綜詁訓，音義字體，無不備識。遂大齎梵經，還歸中夏。自燉煌至長安，沿路傳譯，寫爲晉文。所獲賢劫、正法華、光讚等一百六十五部。孜孜所務，唯以弘通爲業。終身寫譯，勞不告勌。經法所以廣流中華者，護之力也。
護以晉武之末，隱居深山，山有清澗，恒取澡潄。後有採薪者，穢其水側，俄頃而燥。護乃徘徊歎曰：「人之無德，遂使清泉輟流，水若永竭，真無以自給，正當移去耳。」言訖而泉涌滿澗，其幽誠所感如此。故支遁爲之像賛云：「護公澄寂，道德淵美，微吟窮谷，枯泉潄水。邈矣護公，天挺弘懿，濯足流沙，領拔玄致。」後立寺於長安青門外，精勤行道。於是德化遐布，聲蓋四遠，僧徒數千，咸所宗事。及晉惠公元二九至三六年西奔，關中擾亂，百姓流移，護與門徒避地東下，至澠池，遘疾而卒，春秋七十有八。後孫綽製道賢論，以天竺七僧，方竹林七賢，以護匹山巨源。論云：「護公德居物宗，巨源位登論道。二公風德高遠，足爲流輩矣。」其見美後代如此。
時有清信士聶承遠，明解有才，篤志務法。護公出經，多參正文句。超日明經初譯，頗多煩重，承遠删正，得今行二卷。其所詳定，類皆如此。承遠有子道真，亦善梵學。此君父子，比辭雅便，無累於古。又有竺法首、陳士倫、孫伯虎、虞世雅等，皆共承護旨，執筆詳校。安公云：「護公所出，若審得此公手目，綱領必正，凡所譯經，雖不辯妙婉顯，而宏達欣暢，特善無生，依慧不文，朴則近本。」其見稱若此。護世居燉煌，而化道周給，時人咸謂燉煌菩薩也。
帛遠，字法祖，本姓萬氏，河内人。父威達以儒雅知名，州府辟命皆不赴。祖少發道心，啓父出家，辭理切至，父不能奪，遂改服從道。祖才思俊徹，敏朗絶倫，誦經日八九千言，研味方等，妙入幽微。世俗墳素，多所該貫。乃於長安造築精舍，以講習爲業，白黑宗禀，幾且千人。晉惠公元二九至三六年之末，太宰河間王顒鎮關中，虚心敬重，待以師友之敬，每至閑辰靖夜，輒談講道德。于時西府初建，後又甚盛，能言之士，咸服其遠達。
祖見羣雄交争，干戈方始，志欲潛遁隴右，以保雅操。會張輔爲秦州刺史，鎮隴上，祖與之俱行。輔以祖名德顯著，衆望所歸，欲令反服，爲己僚佐。祖固志不移，由是結憾。先有州人管蕃，與祖論議，屢屈於祖，蕃深銜恥恨，每加讒構。祖行至汧縣，忽語道人及弟子云：「我數日對當至。」便辭别，作素書，分布經像及資財都訖。明晨詣輔共語，忽忤輔意，輔使收之行罸，衆咸怪惋，祖曰：「我來此畢對，此宿命久結，非今事也。」乃呼：「十方佛祖，前身罪緣，歡喜畢對，願從此以後，與輔爲善知識，無令受殺人之罪。」遂便鞭之五十，奄然命終。輔後具聞其事，方大惋恨。初祖道化之聲，被於關隴，崤函之右，奉之若神，戎晉嗟慟，行路流涕。隴上羌胡，率精騎五千，將欲迎祖西歸，中路聞其遇害，悲恨不及，衆咸憤激，欲復祖之讎，輔遣軍上隴，羌胡率輕騎逆戰，時天水故涱下督富整，遂因忿斬輔，羣胡既雪怨恥，稱善而還，共分祖屍，各起塔廟。
輔字世偉，南陽人，張衡之後。雖有才解，而酷不以理，横殺天水太守封尚，百姓疑駭，因亂而斬焉。管蕃亦卒以傾險致敗。後少時有一人，姓李名通，死而更蘇云：「見祖法師在閻羅王處，爲王講首楞嚴經，云：『講竟，應往忉利天。』又見祭酒王浮，一云道士基公，次被鎖械，求祖懺悔。」昔祖平素之日，與浮每争邪正，浮屢屈，既瞋不自忍，乃作老子化胡經，以誣謗佛法，殃有所歸，故死方思悔。孫綽道賢論以法祖匹嵇康，論云：「帛祖釁起於管蕃，中散禍作於鍾會，二賢並以俊邁之氣，昧其圖身之慮，栖心事外，經世招患，殆不異也。」其見稱如此。
祖既博涉多閑，善通梵漢之語，嘗譯惟逮、弟子本、五部僧等三部經，又注首楞嚴經，又有别譯數部小經，值亂零失，不知其名。
祖弟法祚，亦少有令譽，被博士徵，不就。年二十五出家，深洞佛理，關隴知名。時梁州刺史張光，以祚兄不肯反服，輔之所殺，光又逼祚令罷道，祚執志堅貞，以死爲誓，遂爲光所害，春秋五十有七。注放光般若經及著顯宗論等。光字景武，江夏人，後爲武都在楊難敵所圍，發憤而死。
時晉惠之世，又有優婆塞衛士度，譯出道行般若經二卷。士度本司州汲郡人，陸沈寒門，安貧樂道，常以佛法爲心。當其亡日，清淨澡潄，誦經千餘言，然後引衣屍卧，奄然而卒。
帛尸梨密多羅，此云吉友，西域人，時人呼爲高座。傳云：國王之子，當承繼世，而以國讓弟，闇軌太伯。既而悟心天啓，遂爲沙門。密天姿高朗，風神超邁，直爾對之，便卓出於物。
晉永嘉公元三七至三一三年中，始到中國，值亂，仍過江，止建初寺。丞相王導一見而奇之，以爲吾之徒也，由是名顯。太尉庾元規、光禄周伯仁、太常謝幼與、廷尉桓茂倫，皆一代名士，見之，終日累歎，披衿致契。導嘗詣密，密解帶偃伏，悟言神解。時尚書令卞望之，亦與密致善，須臾望之至，密乃斂衿飾容，端坐對之。有問其故，密曰：「王公風道期人，卞令軌度格物，故其然耳。」諸公於是歎其精神灑厲，皆得其所。桓廷尉嘗欲爲密作目，久之未得，有云尸梨密可謂卓朗，於是桓乃咨嗟絶歎，以爲標題之極。大將軍王處仲在南夏，聞王周諸公皆器重密，疑以爲失，及見密，乃欣振奔至，一面盡虔。周顗爲僕射領選，臨入過造密，乃歎曰：「若使太平之世，盡得選此賢，真令人無恨也。」俄而顗遇害，密往省其孤，對坐作胡唄三契，梵響凌雲；次誦呪數千言，聲音高暢，顔容不變；既而揮涕收淚，神氣自若。其哀樂廢興，皆此類也。王公嘗謂密曰：「外國有君，一人而已。」密笑曰：「若使我如諸君，今日豈得在此？」當時爲佳言。密性高簡，不學晉語，諸公與之語言，密雖因傳譯，而神領意得，頓盡言前，莫不歎其自然天拔，悟得非常。
密善持呪術，所向皆驗。初江東未有呪法，密譯出孔雀王經，明諸神呪，又授弟子覓歷，高聲梵唄，傳響于今。晉咸康公元三三五至三四二年中卒，春秋八十餘。諸公聞之，痛惜流涕。桓宣武每云少見高座，稱其精神著出當年。瑯瑘王珉師事於密，乃爲之序曰：「春秋吴楚稱子，傳者以爲先中國而後四夷，豈不以三代之胤，行乎殊俗之禮，以戎狄貪婪，無仁讓之性乎？然而卓世之秀，時生於彼，逸羣之才，或侔乎兹，故知天授英偉，豈俟於華戎。自此以來，唯漢世有金日磾，然日磾之賢，盡於仁孝忠誠，德信純至，非爲明達足論。高座心造峯極，交俊以神，風領朗越，過之遠矣。」
密常在石子岡東行頭陀，既卒，因葬於此。成帝懷其風，爲樹刹塚所。後有關右沙門來遊京師，迺於塚處起寺，陳郡謝琨賛成其業，追旌往事，仍曰高座寺也。
僧伽跋澄，此云衆現，罽賓人。毅然有淵懿之量，歷尋名師，備習三藏，博覽衆典，特善數經，闇誦阿毘曇毘婆沙，貫其妙旨。常浪志遊方，觀風弘化。
苻堅建元十七年公元三八一年，來入關中。先是大乘之典未廣，禪數之學甚盛，既至長安，咸稱法匠焉。苻堅秘書郎趙正，崇仰大法，嘗聞外國宗習阿毘曇毘婆沙，而跋澄諷誦，乃四事禮供，請譯梵文，遂共名德法師釋道安等，集僧宣譯。跋澄口誦經本，外國沙門曇摩難提筆受爲梵文，佛圖羅刹宣譯，秦沙門敏智筆受爲晉本，以僞秦建元十九年譯出，自孟夏至仲秋方訖。初跋澄又齎婆須蜜梵本自隨，明年趙正復請出之，跋澄乃與曇摩難提及僧伽提婆三人共執梵本，秦沙門佛念宣譯，慧嵩筆受，安公、法和對共校定，故二經流布傳學迄今。跋澄戒德整峻，虚靖離俗，關中僧衆則而象之，後不知所終。
佛圖羅刹不知何國人，德業純粹，該覽經典。久遊中土，善閑漢言，其宣譯梵文，見重苻世。
曇摩難提，此云法喜，兜佉勒人。齠年離俗，聰慧夙成，研諷經典，以專精致業。遍觀三藏，闇誦增一阿含經，博識洽聞，靡所不綜，是以國内遠近，咸共推服。少而觀方，遍歷諸國，常謂弘法之體，宜宣布未聞，故遠冒流沙，懷寶東入，以苻世建元中公元三六五至三八四年，至于長安。
難提學業既優，道聲甚盛，苻堅深見禮接。先是中土羣經，未有四含，堅臣武威太守趙正，欲請出經。時慕容沖已叛，起兵擊堅，關中擾動，正慕法情深，忘身爲道，乃請安公等，於長安城中，集義學僧。請難提譯出中、增一二阿含，并先所出毘曇心、三法度等，凡一百六卷。佛念傳譯，慧嵩筆受，自夏迄秋，綿涉兩載，文字方具。及姚萇寇逼關内，人情危阻，難提乃辭還西域，不知所終。
正字文業，洛陽清水人，或曰濟陰人。年十八爲僞秦著作郎，後遷至黄門郎，武威太守。爲人無鬚而瘦，有妻妾而無兒，時人謂閹。然而情度敏達，學兼内外，性好譏諫，無所迴避。苻堅末年，寵惑鮮卑，隳於治政，正因歌諫曰：「昔聞孟津河，千里作一曲，此水本自清，是誰攪令濁？」堅動容曰：「是朕也。」又歌曰：「北園有一棗，布葉垂重陰，外雖饒棘刺，内實有赤心。」堅笑曰：「將非趙文業耶。」其調戲機捷，皆此類也。後因關中佛法之盛，乃願欲出家，堅惜而未許，及堅死後，方遂其志，更名道整。因作頌曰：「佛生何以晚，泥洹一何早，歸命釋迦文，今來投大道。」後遁迹商洛山，專精經律。晉雍州刺史郄恢，欽其風尚，逼共同遊，終於襄陽，春秋六十餘矣。
僧伽提婆，此言衆天，或云提和，音訛故也。本姓瞿曇氏，罽賓人。入道修學，遠求明師，學通三藏，尤善阿毘曇心，洞其纖旨。常誦三法度論，晝夜嗟味，以爲入道之府也。爲人俊朗有深鑒，而儀止温恭，務在誨人，恂恂不怠。苻氏建元公元三六五至三八四年中，來入長安，宣流法化。
三代皆以禮治，孔子所謂殷因於夏禮，周因於殷禮，是也。周禮一書，先儒雖未有定說，而先王遺意，大略可見。其時八議八成之法，三宥三赦之制，胥納之於禮之中，初未有禮與律之分也。周室凌夷，諸侯各自立制，刑書刑鼎，紛然幷起。李悝始集諸國刑典，著法經六篇，然猶未以律爲名也。商鞅傳法經，改法爲律，律之名，蓋自秦始。漢沿秦制，顧其時去古未遠，禮與律之別，猶不甚嚴。禮樂志叔孫通所撰禮儀與律同錄藏於理官。說文引漢律祠宗廟丹書吿，和帝紀注引漢律春曰朝秋曰請，是可證朝覲宗廟之儀，吉凶喪祭之典，後世以之入禮者，而漢時則多屬律也。魏晉以後，律令之別極嚴，而漢則否。杜周傳前主所是著爲律，後主所是疏爲令；文帝五年除盜鑄錢令，史記將相名臣表作除錢律；蕭望之傳引金布令，後書則引作漢律金布令，晉志則直稱金布律，是令亦可稱律也。律令之外，又得以春秋經義決獄，呂步舒以春秋誼治淮南獄，兒寬以古法決疑獄，俱載各紀傳，是則幷春秋經義亦得與律同視也。此皆與後世異者。若夫九章之外以律稱者，如尉律大樂上計酎金諸律，其爲屬旁章以下，抑係別出，書缺有間。然說文引尉律，藝文志則引作蕭何草律，是尉律亦蕭何所造。晉志稱魏有乏留律，在魏律十八篇之外。蓋正律以外，尙有單行之律，固漢魏間通制也。至於比例定罪，自漢及唐，迄於有淸，相沿不改，姑附於末，後之考古者，得觀覽焉，作律名考。
漢興，高祖初入關，約法三章，曰殺人者死，傷人及盜抵罪，蠲削繁苛，兆民大悅。其後四夷未附，兵革未息，三章之法，不足以禦姦，於是相國蕭何攈摭秦法，取其宜於時者，作律九章。刑法志
漢興蕭何次律令，韓信申軍法，張蒼爲章程，叔孫通定禮儀。司馬遷傳
高帝受命誅暴，平蕩天下，約令定律，誠得其宜。文帝惟省除肉刑相坐之法，它皆率由，無革舊章。武帝征伐四方，軍役數興，豪傑犯禁，姦吏弄法，故重首匿之科，著知從之律。宣帝聰明正直，臣下奉憲，無所失墜，因循先典，天下稱理。至哀平繼體，而卽位日淺，聽斷尙寡，王嘉輕爲穿鑿，虧除先帝舊約成律。注按嘉傳及刑法志幷無其事，統與嘉時代相接，所引固不妄矣，但班固略而不載也。梁統傳
法律之家，亦爲儒生。問曰，九章誰所作也？彼聞臯陶作獄，必將曰臯陶也。詰曰：臯陶唐虞時，唐虞之刑五刑，今律無五刑之文。或曰蕭何也。詰曰，蕭何高祖時也。孝文之時，齊太倉令淳于德有罪徵詣長安，其女緹縈，爲父上書，言肉刑一施，不得改悔，文帝痛其言，乃改肉刑。案今九章象刑，非肉刑也，文帝在蕭何後，知時肉刑也？蕭何所造，反具肉刑也？而云九章蕭何所造乎？論衡謝短
漢承秦制，蕭何定律，除參夷連坐之罪，增部主見知之條，益事律興廐戶三篇，合爲九篇。晉書刑法志
魏文侯師李悝，集諸國刑書，造法經六篇，商鞅傳之，改法爲律，以相秦，增相坐之法，造參夷之誅，大辟加鑿顚抽脅鑊烹車裂之制。至漢蕭何加悝所造戶興廐三篇，謂之九章之律。唐六典注
周衰刑重，戰國異制，魏文侯師於李悝，集諸國刑典，造法經六篇。一盜法，二賊法，三囚法，四捕法，五雜法，六具法。商鞅傳授，改法爲律，漢相蕭何，更加悝所造戶興廐三篇，謂九章之律。唐律疏義
臯陶謨虞始造律，蕭何成九章，此關百王不易之道。書鈔四十五引風俗通
律是咎繇遺訓，漢命蕭何廣之。御覽六百三十八引傅子
李悝首制法經，有盜法賊法，以爲法之篇目。自秦漢逮至後魏，皆名賊律盜律，北齊合爲賊盜律，後周爲刼盜律，復有賊叛律，隋開皇合爲賊盜律。唐律疏義
李悝制法經六篇，捕法第四，至後魏名捕亡律，北齊名捕斷律，後周名逃捕律，隋復名捕亡律。唐律疏義
李悝首制法經，而有雜法之目，遞相祖習，多歷年所，然至後周更名雜犯律，隋又去犯，還爲雜律。唐律疏義
魏新律序略云，舊律因秦法經，就增三篇，而具律不移，因在第六，罪條例旣不在始，又不在終，非篇章之義。晉書刑法志
魏改漢具律爲刑名第一，晉於魏刑名律中分爲法例律，宋齊梁及後魏因而不改，爰至北齊，倂刑名法例爲名例，後周復爲刑名，隋因北齊更爲名例，唐因於隋。唐律疏義
漢相蕭何承秦六篇律，加廐興戶三篇，迄於後周，皆名戶律。北齊以婚事附之，名爲婚戶律。隋開皇以戶在婚前，改爲戶婚律。唐律疏義
漢相蕭何創爲興律，魏以擅事附之，名爲擅興律。晉復去擅爲興。又至高齊，改爲興擅律。隋開皇改爲擅興律。唐律疏義
魏新律序略云，秦世舊有廐置乘傳副車食廚，漢初承秦不改，後以費廣稍省，故後漢但設騎置，而無車馬律，猶著其文，則爲虛設，故除廐律。晉書刑法志
漢律九章，創加廐律，魏以廐事散入諸篇，晉以牧事合之，名爲廐牧律。自宋及梁，復名廐律。後魏太和中，名牧產律，至正始年，復名廐牧律，歷北齊後周，更無改作。隋開皇以庫事附之，更名廐庫律。廐者，鳩聚也，馬牛之所聚。唐律疏義
張湯制越宮律，趙禹作朝會正見律。御覽六百三十八引張斐律序
酎金律文帝所加，以正月旦作酒，八月成，名酎酒，因合諸侯，助祭貢金。禮儀志注引丁孚漢儀
張晏曰，正月旦作酒，八月成，名曰酎，酎之爲言，純也。至武帝時，因八月嘗酎金諸侯廟中，出金助祭，所謂酎金也。史記孝文本紀注
如淳曰，漢儀注，侯歲以戶口酎黃金，獻於漢廟，皇帝臨受獻金，以助祭，大祠曰飮酎，飮酎受金，少不如斤兩，色惡，王削縣，侯免國。史記平準書注
五鳳四年，嗣朝侯固城坐酎金少四兩，免。地節四年，襄陽侯聖坐奉酎金八兩少四兩，免。王子侯表
漢多以酎金失侯，其故何也？考史記平準書武帝方事夷狄而擊羌越，卜式上書，願父子往死之，帝侯卜式，賜金六十斤，田十頃以風，天下莫應，而列侯百數，皆莫求從軍擊羌者，故於宗廟酎時，使少府省諸侯所獻金斤兩少者色惡，王削縣，侯失國焉，蓋緣諸侯之不從軍，武帝忿焉，乃設此法，故失侯者百餘人。韓王信傳注引孔武仲雜說
司會主天下之大計，計官之長，若今尙書。疏、漢之尙書，亦主大計。周禮天官司會注
歲終則令羣吏致事，注、使齎歲盡文書來至，若今上計。疏、漢之朝集使，謂之上計吏，謂上一年計會文書及功狀也。周禮天官小宰注
上其計簿。疏、漢時考吏，謂之計吏，此言計簿，據其文書也。周禮地官大司徒注
歲獻，獻國事之書及計偕物也。正義漢時謂郡國送文書之使爲計吏，其貢獻之物與計吏俱來，故謂之計偕物。禮記射義注
太初元年春，還受計於甘泉。注、師古曰，受郡國所上計簿也。元光五年，令與計偕。注、師古曰，計者上計簿使也，郡國每歲遣詣京師上之。武帝紀
衆利侯郝賢，元狩二年坐爲上谷太守入戍卒財物計謾免。功臣表
武帝每因封禪泰山，卽受計於甘泉。通典云，漢制，郡守歲盡遣上計掾吏各一人，條上郡內衆事，謂之計簿。嚴助傳云，助守會𥡴，願奉三年計最，如淳謂舊法當使丞奉計，今助躬自願入奉也。至百官志則第言遣吏上計，而所遣計吏，遂補郞官，蓋與西都遣丞奉計已不同矣。西都天子親受計，而所謂計帳，則計相上之，見張蒼傳。東京但使司徒受計，吏至於長揖不拜，見趙壹傳，則其制浸以輕矣。東漢會要
武有衡山淮南之謀，作左官之律。注服虔曰，仕於諸侯爲左官，絕不得使仕於諸侯也。諸侯王表
淮南王來朝，厚賂遺助，及淮南反，事與助相連，廷尉張湯以爲助出入禁門，腹心之臣，而外與諸侯交私，不誅，後不可治，助竟棄市。嚴助傳
嗣安平侯鄂，但坐與淮南玉安通，遺王書稱臣，棄市。功臣表
野有田律。疏、謂舉漢法以況之。周禮秋官士師注
無干車，無自後射。疏、此據漢田律而言。周禮夏官大司馬注
天下旣定，命張蒼定章程。注、如淳曰章、曆數之章術也，程者、權衡丈尺斗斛之平法也。師古曰，程，法式也。高帝紀
蒼爲計相時，緖正律曆，吹律調樂，入之音聲，及以比定律令，若百工天下作程品。注、如淳曰，若順也，百工爲器物，皆有尺寸斤兩斛斗輕重之宜，使得其法，此之謂順。任敖傳
孝武卽位，外事四夷之功，內盛耳目之好，徵發煩數，百姓貧耗，窮民犯法，酷吏擊斷，姦軌不勝，於是招進張湯趙禹之屬，條定法令，作見知故縱監臨部主之法，緩深故之罪，急縱出之誅，禁罔寖密，律令凡三百五十九章。刑法志
錯又言法令可更定者書凡三十篇，孝文雖不盡聽，然奇其材。景帝卽位，以錯爲內史，法令多所更定。錯所更令三十章，諸侯讙譁。鼂錯傳
文穎曰，令甲者，前帝第一令也。如淳曰，令有先後，故有令甲令乙令丙。師古曰，如說是也，甲乙者若今第一篇第二篇耳。宣帝紀注
諸侯王列侯使者，侍祠天子歲獻祖宗之廟。集解張晏曰，王及列侯歲時遣使侍祠助祭也。如淳曰，不使王侯祭者，諸侯不得祖天子也。史記孝文本紀
太初二年，雎陵侯張昌坐爲太常乏祠免。注、師古曰，祠事有闕也。孝武後二年𥞒侯商丘成坐爲詹事侍祠孝文廟，醉歌堂下，大不敬，自殺。功臣表
臣瓚曰，高帝除秦社稷，立漢社稷，禮所謂太社也，時又立官社，配以夏禹，所謂王社也，見漢祀令。郊祀志注
漢法，三歲一祭天於雲陽宮甘泉壇，以冬至日祭天，天神下，三歲一祭地於河東汾陰后土宮，以夏至日祭地，地神出，五帝祭於雍五畤。御覽五百二十七引漢書舊儀
誠宜具錄本事、建武乙未元和丙寅詔書，下宗廟儀及齋令，宜入郊祀志，永爲典式。祭祀志注引蔡邕表志自今齋制，宜如故典。蔡邕傳
周澤爲太常，淸潔循行，盡敬宗廟，常臥病齋宮，其妻哀澤老病，闞問所苦，澤大怒，以妻干犯齋禁，遂收送詔獄。周澤傳
興起稻田數千頃，每於農月，親度頃畝，分別肥塉，差爲三品，各立文簿，藏之鄕縣，於是姦吏跼蹐，無所容詐。彭乃上言，宜令天下齊同其制，詔書以其所立條式，班令三府，幷下州郡。秦彭傳
明帝卽位，劉劭與議郞庾嶷荀詵等定科令，作新律十八篇。劉劭傳
天子明帝下詔，改定刑制，命司空陳羣、散騎常侍劉劭、給事黃門侍郞韓遜、議郞庾嶷、中郞黃休荀詵等删約舊科，傍采漢律，定爲魏法制新律十八篇。晉書刑法志
魏命陳羣等採漢律爲魏律十八篇，增漢蕭何律刦掠、詐僞、毀亡、吿劾、繫訊、斷獄、請賕、驚事、償贓等九篇也。唐六典注
序略曰，舊律所難知者，由於六篇篇少故也。篇少則文荒，文荒則事寡，事寡則罪漏，是以後人稍增，更與本體相離。今制新律，宜都總事類，多其篇條。舊律因秦法經，就增三篇，而具律不移，因在第六罪，條例旣不在始，又不在終，非篇章之義。故集罪例，以爲刑名，冠於律首。盜律有刼略恐猲和賣買人，科有持質，皆非盜事，故分以爲刧略律。賊律有欺謾詐僞踰封矯制，囚律有詐僞生死，令景有詐自復免，事類衆多，故分爲詐律。賊律有賊伐樹木，殺傷人畜產及諸亡印，金布律有毀傷亡失縣官財物，故分爲毀亡律。囚律有吿劾傳覆，廐律有吿反逮受，科有登聞道辭，故分爲吿劾律。囚律有繫囚鞫獄斷獄之法，興律有上獄之事，科有考事報讞，宜別爲篇，故分爲繫訊斷獄律。盜律有受所監受財枉法，雜律有假借不廉，令乙有呵人受錢，科有使者驗賂，其事相類，故分爲請賕律。盜律有勃辱強賊，興律有擅興徭役，具律有出賣呈，科有擅作修舍事，故分爲興擅律。興律有乏徭𥡴留，賊律有儲峙不辦，廐律有乏軍之興，及舊典有奉詔不謹，不承用詔書，漢氏施行有小愆之反之反通典作乏及，通考之亦作乏不如令，輒劾以不承用詔書、乏軍要斬，又減以丁酉詔書。丁酉詔書，漢文所下，不宜復以爲法，故別爲之之當作乏留律。秦世舊有廐置乘傳副車食廚，漢初承秦不改，後以費廣稍省，故後漢但設騎置，而無車馬。律猶著其文，則爲虛設，故除廐律。取其可用合科者，以爲郵驛令。其吿反逮驗，別入吿劾律。上言變事，以爲變事令。以驚事吿急，與興律烽燧及科令令疑合之譌者，以爲驚事律。盜律有還贓畀主，金布律有罰贖入責，以呈黃金爲價，價通典作償，科有平庸坐贓事，以爲償贓律。律之初制，無免坐之文，張湯趙禹始作監臨部主見知故縱之例，其見知而故不舉劾，各與同罪，失不舉劾，各以贖論，其不見不知，不坐也，是以文約而例通。科之爲制，每條有違科，不覺不知從坐之免，不復分別，而免坐繁多，宜總爲免例，以省科文。故更制定其由例，以爲免坐律。諸律令中有其教制，本條無從坐之文者，皆從此取法也。凡所定增十三篇，故就五篇，合十八篇。於正律九篇爲增，於旁章科令爲省矣。改漢舊律不行於魏者皆除之，更依古義，制爲五刑。其死刑有三，髠刑有四，完刑作刑各三，贖刑十一，罰金六，雜抵罪七，凡三十七，名以爲律首。又改賊律，但以言語及犯宗廟園陵，謂之大逆無道，要斬，家屬從坐，不及祖父母孫。至於謀反大逆，臨時捕之，或汙瀦，或梟菹，夷其三族，不在律令，所以嚴絕惡迹也。賊鬭殺人，以劾而亡，許依古義，聽子弟得追殺之。會赦及過誤相殺，不得報讎，所以止殺害也。正殺繼母，與親母同，防繼假之𨻶也。除異子之科，使父子無異財也。毆兄姊加至五歲刑，以明教化也。囚徒誣吿人反，罪及親屬，異於善人，所以累之使省刑息誣也。改投書棄市之科，所以輕刑也。正篡囚棄市之罪，斷凶強爲義之蹤也。二歲刑以上，除以家人乞鞫之制，省所煩獄也。改諸郡不得目擇伏日，所以齊風俗也。斯皆魏世所改，其大略如是。晉書刑法志
大將軍文王上言，騎督成倅弟太子舍人濟，橫入兵陣，傷公，遂至隕命，科律大逆無道，父母妻子同產皆斬。濟凶戾悖逆，干國亂紀，罪不容誅。輒勅御史收濟家屬，付廷尉，結正其罪。魏志卷四
嘉平元年正月，有司奏收黃門張當，付廷尉考實其辭，曹爽與謀不軌。又尙書丁謐鄧颺何晏、司隸校尉畢軌、荆州刺史李勝、大司農桓範，皆與爽通姦謀，夷三族。魏志卷四
於是李豐夏侯玄張緝樂敦劉賢等皆夷三族。夏侯尙傳
淮妻王凌之妹。凌誅，妹當從坐。御史往收，督將及羌胡渠帥數千人，叩頭請淮表留妻，淮不從。妻上道，莫不流涕，人人扼腕，欲刼留之。淮五子叩頭流血請淮，淮不忍視，乃命左右追妻，於是追者數千騎，數日而還。淮以書白司馬宣王曰：五子哀母，不惜其身，若無其母，是無五子，亦無淮也。今輒追還，若於法未通，當受罪於主者。書至，宣王亦宥之。郭淮傳注引世語
魏法犯大逆者，誅及已出之女。毋丘儉之誅，其子甸妻荀氏，應坐死，其族兄顗與景帝姻，通表魏帝，以匄其命。詔聽離婚。荀氏所生女芝，爲潁川太守劉子元妻，亦坐死，以懷姙繫獄。荀氏辭詣司隸校尉何曾，乞恩求沒爲官婢，以贖芝命。曾哀之，使主薄程咸上議曰：夫司寇作典，建三等之制，甫侯修刑，通輕重之法。叔世多變，秦立重辟，漢又修之。大魏承秦漢之弊，未及革制，所以追戮已出之女，誠欲殄醜類之族也。然則法貴得中，刑愼過制。臣以爲女人有三從之義，無自專之道，出適他族，還喪父母，降其服紀，所以明外成之節，異在室之恩。而父母有罪，追刑已出之女，夫黨見誅，又有隨姓之戮。一人之身，內外受辟。今女旣嫁，則爲異姓之妻，如或產育，則爲他族之母，此爲元惡之所忽，戮無辜之所重。於防則不足懲奸亂之源，於情則傷孝子之心，男不得罪於他族，而女獨嬰戮於二門，非所以哀矜女弱，蠲明法制之本分也。臣以爲在室之女，從父母之誅，旣醮之婦，從夫家之罰，宜改舊科，以爲永制。於是有詔改定律令。晉書刑法志魏志何𧃰傳注引干寶晉紀曰，曾字穎考，正元中爲司隸校尉。時毋丘儉孫女適劉氏，以孕繫廷尉。女母荀爲武衞將軍荀顗所表活，旣免，辭詣廷尉，乞爲官婢，以贖女命。曾使主簿程咸爲議，議曰：大魏承秦漢之弊，未及革制，所以追戮已出之女，誠欲殄醜類之族也。若已產育，則成他家之母，於法則不足懲奸亂之源，於情則傷孝子之思。男不御罪於他族，而女獨嬰戮於二門，非所以哀矜女弱，均法制之大分也。臣以爲在室之女，可從父母之刑，旣醮之婦，使從夫家之戮。朝廷從之，乃定律令。
韓宣字景然，渤海人也。黃初中，爲尙書郞，嘗以職事，當受罰於殿前，已縛束杖未行。文帝輦過，問此爲誰？左右對曰：尙書郞渤海韓宣也。帝特原之，遂解其縛。時天大寒，宣前以當受杖，豫脫袴纏褌面縛，及其原，褌腰不下，乃趨而去。裴潛傳注引魏略
壽春之役，滿寵子偉從文王至許，以疾不進，事定乃從歸，由此內見恨，收偉子長武考死杖下。滿寵傳注引世語
司馬宣王在長安立軍市，而軍中吏士多侵侮縣民。顏斐以白宣王，宣王乃發怒，召軍市候，便於斐前杖一百。倉慈傳注引魏略
質之爲荆州也，子威自京都省之。臨辭，質賜其絹一匹，爲送路糧。質帳下都督，陰以資裝百餘里要之，每事佐助。威取向所賜絹，答謝而遣之，具以白質。質杖其都督一百。胡質傳注引晉陽秋
中黃門從吏求小船，欲獨先渡，吏呵不肯。黃門與吏爭言。沛問黃門有疏耶，黃門云無疏。沛怒曰：何知汝不欲逃耶？遂使人捽其頭與杖。竇逵傳注引魏略楊沛列傳
明帝禁浮華，而人白李勝堂有四窗八達，各有主名，用是被收。以其所連引者多，故得原，禁錮數歲。曹爽傳注引魏略
時太祖議復肉刑，令曰：安得通理君子，達於古今者，使平斯事乎？昔陳鴻臚以爲死刑有可加於仁恩者，正謂此也。御史中丞能申其父之論乎？羣對曰：臣父紀，以爲漢除肉刑而增加笞，本興仁惻，而死者更衆，所謂名輕而實重者也。名輕則易犯，實重則傷民，若用古刑，使淫者下蠶室，盜者刖其足，則永無淫放穿窬之姦矣。時鍾繇與羣議同，王朗及議者多以爲未可行。太祖深善繇羣言，以軍事未罷，顧衆議，故且寢。陳羣傳
初太祖下令使平議死刑可宮割者，繇以爲古之肉刑，更歷聖人，宜復施行，以代死刑。議者以爲非悅民之道，遂寢。及文帝臨饗羣臣，詔謂太祖欲復肉刑，此誠聖王之法，公卿當善共議。議未定，會有軍事，復寢。太和中，繇上疏曰：陛下遠追二祖遺意，惜斬趾可以禁惡，恨入死之無辜，乃明習律令，與羣臣共議，出本當右趾而入大辟者，復行此刑，使如孝景之令。其當棄市欲斬右趾者，許之。其黥劓左趾宮刑者自如，孝文易以髠笞，能有姦者，率年二十至四五十，雖斬其足，猶任生育。今天下人，少於孝文之世，計所全歲三千人。書奏，詔羣僚善共平議。司徒王朗議以爲繇欲輕減大辟之條，以增益刖刑之數。然臣之愚，猶有未合。前世仁者，不忍肉刑之慘酷，是以廢而不用。不用已來，歷年數百，今復行之，恐所減之文，未彰於萬民之目，而肉刑之問，已宣於寇讎之耳。今可按繇所欲輕之死罪，使減死之髠刖，嫌其輕者，可倍其居作之歲數，內有以生易死、不訾之恩，外無以刖易釱、駭耳之聲。議者百餘人，與朗同者多。帝以吳蜀未平，且寢。鍾繇傳
魏國建，陳紀子羣時爲御史中丞。魏武帝下令又欲復之，使羣申其父論。羣深陳其便。時鍾繇爲相國，亦贊成之，而奉常王修，不同其議。魏武帝亦難以藩國改漢朝之制，遂寢不行。魏文帝受禪，又議肉刑，詳議未定，會有軍事，復寢。明帝時大傅鍾繇又上疏求復肉刑，詔下其奏。司徒王朗議又不同。時議百餘人，與朗同者多，帝以吳蜀未平，又寢。晉書刑法志
夏侯玄嘗著本無肉刑論，辭旨通遠，咸傳於世。夏侯尙傳注引魏氏春秋
至齊王芳正始中，征西將軍夏侯玄、河南尹李勝又議肉刑，竟不能決。夏侯太初著論曰：夫天地之性，人物之道，豈自然當有犯何？荀班論曰：治則刑重，亂則刑輕；又曰：殺人者刑，是百王之所同也。夫死刑者，殺妖逆也，傷人者不改，是亦妖逆之類也。如其可改，則無取於肉刑也，如亡死刑，過制生刑，易犯罪次。於古當生，今獨死者，皆可募行肉刑；及傷與盜吏受贓枉法男女淫亂死者，皆復古刑，斯罔之於死，則陷之肉刑矣，舍死折骸，又何辜邪？猶稱以滿堂聚飮，而有一人向隅而泣者，則一堂爲之不樂，此亦願理其平，而必以肉刑施之，是仁於當殺，而忍於斷割，懼於易死，而安於爲暴，哀泣奚由而息，堂上焉得泰邪？仲尼曰：旣富且教；又曰：苟子之不欲，雖賞之不竊。何用斷截乎？下愚不移，以惡自終，所謂翦妖也。若饑寒流溝壑，雖大辟不能制也，而況肉刑哉？赭衣滿道，有鼻者醜，終無益矣。李勝曰：且肉刑之作，乃自上古。書載五刑有服，又曰：天討有罪而五刑五用哉，割劓之屬也。周官之制，亦著五刑，歷三代，經至治，周公行之，孔子不議也。今諸議者惟以斷截爲虐，豈不輕於死亡邪？云妖逆是翦，以除大災，此明主治世之不能無也。夫殺之與刑，皆非天地自然之理，不得已而用之也。傷人者不改，則刖劓何以改之？何爲疾其不改，便當陷之於死地乎？妖逆者，懲之而已，豈必除之邪？刑一人而戒千萬人，何取一人之能改哉。盜斷其足，淫而宮之，雖欲不改，復安所施，而全其命，懲其心，何傷於大德？今有弱子，罪當大辟，問其慈父，必請其肉刑代之矣。慈父猶施之於弱子，況君加之百姓哉。且蝮蛇螫手，則壯士斷其腕，系蹄在足，則猛獸絕其蹯，蓋毀支而全生也。夫一人哀泣，一堂爲之不樂，此言殺戮者之不當也，何事於肉刑之間哉。赭衣滿道，有鼻者醜，此時也。長城之役，死者相繼，六經之儒，塡谷滿坑，何恤於鼻之好醜乎？此吾子故猶哀刑而不悼死也。夏侯答曰：聖賢之治世也，能使民遷善而自新。故易曰小懲而大戒，陷夫死者，不戒者也，能懲戒則無刻截，刻截則不得反善矣。李又曰：易曰屨校滅趾無咎。仲尼解曰：小懲而大戒，此小人之福也。滅趾謂去足，爲小人懲明矣。夏侯答曰：暴之取死，此自然也，傷人不改，縱暴滋多，殺之可也。傷人而能改悔，則豈須肉刑而後止哉。殺人以除暴，自然理也，斷截之政，末流之所云耳。孔少府曰：殺人無所斫人有小瘡，故刖趾不可以報施，而髠不足以償傷。傷人一寸，而斷其支體，爲罰已重，不厭衆心也。李又曰：暴之取死，亦有由來，非自然也。傷人不改，亦治道未洽，而輕刑不足以大戒。若刑之與殺，俱非自然，而刑輕於殺，何云殘酷哉？夫刖趾不可報施，誠然，髠輸固不足以償傷，傷人一寸而斷其支體，爲罪已重，夷人之面，截其手足，其亦髠輸償之，不亦輕乎？但慮其重，不惟其輕，不其偏哉。孔氏之論，恐未足爲雅論也。通典一百六十八
魏傅幹肉刑議曰，蓋禮樂所以導民，刑罰所以威之，是故君子忌禮，而小人畏刑，雖湯武之隆，成康之盛，不專用禮樂，亦陳肉刑之法，而康哉之歌興，淸廟之頌作。由此推之，肉刑之法不當除也。經有墨劓剕割之制，至於鑿顚抽脅烹煮之刑，衞鞅所述爲，非咎陶所造，呂侯所述。據經按傳，肉刑不當除，有五驗，請言其理，荀卿論之備矣。類聚五十四
魏曹羲肉刑論曰：夫言肉刑之濟治者，荀卿所唱，班固所述。隆其趣，則曰像天地爲之惟明，察其用，則曰死刑重而生刑輕，其所馳騁，極於此矣。治則刑重，亂則刑輕。又曰，殺人者死，傷人者刑，是百王之所同，固未達夫用刑之本矣。夫死刑者，不唯殺人妖逆，是除天地之道也。傷人者不改，斯亦妖逆之類也，如其可改，此則無取於肉刑也。且傷人殺人，皆非人性之自然也，必有由然者也。夫有由而然者，激之則淫，敦之則一；激之也者，動其利路，敦之也者，篤其質樸。故在上者，議茲本要，不營奇思，行之以簡，守之以靜，大則其隆足以侔天地，中則其理可以厚民萌，下則刑罰可以無殘虐。民靜理則其化爲惡之尤者，衆之所棄，衆之所棄，則無改之驗著矣。夫死之可以有生，而欲增淫刑以利暴刑，暴刑所加，雖云懲慢之由，興有使之，然謂之宜生，生之可也，舍死折骸，又何辜耶？猶稱以滿堂而飮，有向隅哀泣，則一堂爲之不樂。在上者先濯其心，靜而民足，各得其性，何懼乎姦之不勝，乃欲斷截防轉而入死乎？同上
明帝時許允爲尙書選曹郞，與陳國袁侃對，同坐職事，皆收送獄，詔旨嚴切，當有死者，正直者爲重。允謂侃曰：卿功臣之子，法應八議，不憂死也。夏侯尙傳注引魏略
初袞來朝，犯京師禁。靑龍元年，有司奏袞，詔曰：王素敬愼，邂逅至此，其以議親之典議之。有司固執，詔削縣二戶七百五十。中山恭王袞傳
杜恕下廷尉，當死，以父畿勤事水死，免爲庶人。徙章武郡。是歲嘉平元年。杜畿傳
漢、隋、唐皆都渭南，雖位置稍有遷攺，而相去不踰二三十里，尚易考矣。若夫周、秦兩世，自初興以至遷滅，屢東屢西，不常厥邑，若但循世次地望，泛而言之，則先後紛紜，亦與散在史册無異。予於是立渭為經，而取兩代都地，隨列渭旁，人能并渭以推其方，而關雍地望如指諸掌矣。渭之源，出隴西鳥鼠同穴山。稍東，則受秦水，秦水者，天水郡水也，秦始封在此也，故曰西垂也。又東，則大散關水入之。又東，為陳倉縣，秦文公於此得寳鷄，故又為寳鷄縣也。及至武功縣，則受斜水矣。褒、斜二水，介衙嶺而分南北，此之斜水，即二水之北派也，斜逕武功而東入于渭也。又東，為斄縣，即后稷始封之斄，斄即邰也，所謂「有邰家室」者是也。又東，逕雍縣，秦惠公之故居，祈年、橐泉皆在是也。又東，為雍縣，城南則秦德公居焉，秦、漢五畤皆在其地也。又東，合漆水為岐水，太王立都渭北而兼跨周原，故合兩地而稱岐周也。又東，逕槐里縣南，即周懿王所都也，古名犬丘，則為畜牧之地耳，至秦攺名廢丘，以示周世不復興也，項羽所立三秦，此為雍王章邯之國也。廢丘對東，則澇水自此入渭矣。而秦之上林包澇水而對廢丘，故水經謂為上林故地也，其曰故者，秦舊也，以别於漢武之所廣也。渭又東，則受豐水，豐旁即周文王所都也。又東北行，則漢便門橋横亘其上，此時渭方自西南來，未全折東，故便門橋得以横絶而徑達興平也。又東，則為鄗水，鎬即周武王之都，蓋與豐都東西對立也。又東，逕磁石門者，阿房之西門也。又自此門東行，始與阿房南北相對，故知此門當在阿房之西，不當在阿房之北也。又東，逕漢渭城之南，即秦咸陽矣。秦之咸陽，孝公所都也，在漢長安西北角，故漢書紀高帝、項羽自霸上而入秦都，皆曰「西上咸陽」也。惟元和志則曰「正東維南，是為雍州」，則東多南少也，志蓋審言其詳也。漢都長安，其城在渭之南而咸陽之東南也。隋都亦在長安，實漢城東南十三里，隋文名其城為大興城。唐高祖因之，遂以為都，凡其宫朝城市，悉用隋舊第，稍更易故名而已。唐之都城，先統於雍州京兆府，最後始名上都也。高宗時於大興城之北東别建大明宫，故號東内，而大興城遂名西内也，西内即唐太極宫也。别有興慶宫，在太極東南角，又名南内也。
禹貢：「黑水、西河惟雍州。」言雍州之境，西南則包黑水，而東距冀河也。冀河，龍門河也，堯都冀州，龍門河正在其西，故曰西河也。黑水遠矣，在唐為小勃律，以及交、廣皆是，若流沙，則又出葱嶺之西也。予之此録，專以五代帝都為言，凡五代帝都，其在禹貢雍州之境，纔十之二三耳，而予全舉雍名者，如堯都平陽，而遂該括全冀，名以冀方，非失實也。秦嘗名其都為雍縣，唐嘗名其州為雍州，皆本禹貢也。雍，壅也，四面有山，壅塞為固也。
潘丘關中記曰：「秦西以隴關為限，東以函谷為界，二關之間，是為關中。」此説未盡也。函關固秦所立矣，而鳳州之散關，隴西之隴關，商州之武關，原州之蕭關，藍田之嶢關，其名皆已先秦而出，秦又自命其國土以為關中，則凡地在四關之内者，皆當繫關以為之名也，若專指函谷一關，則不該矣。故顔氏注高紀曰：「自函谷關以西，總名關中。」而徐廣注項羽關塞之語曰：「東函谷，南武關，西散關，北蕭關。」其説是也。其他如大震關之在隴州，瓦亭關之在原州，駱谷關之在盩厔，子午關之在長安，蒲津關之在同州，華陽關之在洋州，雖建置皆在秦後，至其設險守國而命之為關，則凡此數者，皆當在數也。故潘岳所記，不如顔、徐二説之該也。曰其關者，陪土束隘，中立之門，晨啟而莫閉之也。孟嘗君詐為鷄鳴以誤關吏，門開乃始得出；高祖不納它軍，已而英布攻破之；漢世函關門牡又嘗飛而它逸：則固明有扉闔。而夫形容關門之狀者，至曰「天形如疋練」，則其規制可見矣，不與壁壘同為一制也。終軍入關得裂帛，問此何為，曰：「為復傳。」復傳者，回時以半帛合符為信也。然則初從此關得帛而入，他日出關，又持此帛為驗，則是元自東入者，不容西出也耶？
三輔黄圖曰：「三輔者，主爵中尉及左、右内史，武帝攺曰京兆尹、左馮翊、右扶風，共治長安中，是為三輔郡，皆有都尉。」又曰：「京兆在故城南冠里，馮翊在故城内太上皇廟西，扶風在夕陽街北。」此其廨治之所也。至百官表顔師古注引黄圖，則曰：「長安以東為京兆，以北為左馮翊，渭城以西為右扶風。」則三輔分境之詳也。武帝展拓上林，東方朔曰：「如天不為變，則三輔之地，盡可為苑，何必盩厔、鄠、杜乎！」案朔所諫，尚在建元年中，而三輔立名，乃在六年，朔不應得以預言，此必史家追為之辭也。師古曰：「中尉及左、右内史，則為三輔，不必京兆、馮翊、扶風。」此説蓋强加護飾焉耳，即顔序自謂不肯攻擊本文者，皆此類也。唐通以關内道為畿内，而中置京兆府，立尹以治之，城中立兩縣，自太極宫前朱雀門外至啟夏門内，中分通衢，以為縣境，其東則隸萬年，而西隸長安，亦放漢也。
今世所傳三輔黄圖，叙載漢制特詳，最為要書。而其間有與正史不合者，如武帝思子宫在湖，湖，渭南也，萬歲宫在汾陰，汾陰，河東也，而圖皆以其宫隸諸甘泉，甘泉自在渭北，此非明誤耶？甘泉有三，惟鄠之甘則與湖縣俱在渭南，而鄠之與湖，中隔都城，不相附綴，則其誤曉然矣。其次晉灼所引謂為黄圖者，多今書所無，雖今書亦自明引某説本諸舊圖也，則今書固非古書矣。於是漸臺、彪池、高廟元始、祭社稷儀，今書皆明言祖本舊圖也。又有引顔師古語為據者，師古唐人也，漢世安得預引而言之。又嘗命槐里為興平，興平之名，乃唐至德二年所改，又在肅宗時也。然則今圖蓋唐人增續成之，初非親生漢時，目擊漢事者也。故隨事必當立辨，不可謂其名古而不敢寘議也。
唐世制度凡最，皆在六典。或云書成不嘗頒用。今案會要，則牛僧孺奏升諫議為三品，用六典也。正元二年定著朝班次序，每班以尚書省官為首，用六典也。又其年竇參論祠祭當以監察涖之，亦援六典也。此類殆不勝述，何以遂言不嘗頒用也。草制之官每入院，必首索六典，則時制盡在焉故也。其書蓋張九齡之所上，而李林甫之所注。今其卷首直冠林甫之名，而九齡如無預。惟會要能言其以，曰開元二十七年中書令張九齡所上，則其書成於九齡為相之日矣。然於其間有異，九齡二十三年已罷中書令，而林甫代為之，則注成而上，或在二十七年，而書之進御，當在二十四年也。
長安志者，本朝宋敏求所著也。古有長安記矣，至此攺記為志，明非一書也。宋氏家多書，如宫闕記、宫闕疏、關中記、廟記、三輔黄圖、三輔舊事，皆所采據矣，而制度因革則多本諸圖經，圖經又皆本之梁載言十道志也。李吉甫元和志比宋志則差略，然宋氏專記關雍，而關雍之在元和志僅居百一，其詳略自當不侔也。凡求關雍曲折者，宋之此志，引類相從，最為明悉，然而細細較之，亦不免時有駮複也。且如曲臺既入未央，而又入諸三雍，是分一為二矣。長門宫在都城之外長門亭畔，而列諸長信宫内，則失其位置矣。諸如此類，豈可苟隨無所可否也。况宫殿苑囿也者，又多空存其名，中不著事，則亦無可尋繹矣。予之此録，采用宋志為多，若其有凡最而無事實，則亦不敢輒削。今姑序列其總，如一宫一苑，第書其宫何在，某苑何屬，錯列以成一圖，使人可以案方求地。而其中館殿池籞，須因事可以發揮，則别主正史，而附旁言以究。其説雖有據，而直列古書本文，無可辨正，則亦不以入録，恐其贅也。
元豐三年，吕大防知永興軍，檢案長安都邑城市宫殿故基，立為之圖。凡唐世邑屋宫苑，至此時已自不存，特其山水地望，悉是親見，今故本而言之，若與古記不合，亦加訂正。其稱閣圖者，即紹興祕書省本也。
后稷都邰，在京兆府武功縣，縣距唐都之西一百四十里。后稷始封于邰，詩曰「有邰家室」是也。元和志曰：「邰在渭水之南，漢郿縣地也。縣西南二十二里有故斄城，又有后稷祠、姜原祠。」其裔孫不窋奔于戎狄，唐慶州東南三里有不窋城，蓋慶州古為夷狄所據也。
公劉自慶州徙都于邠，邠州新平縣即其地也，在唐都西北三百里。漢匈奴傳曰：「夏道衰，公劉失其稷官，變于西戎，邑于豳。」師古曰：「今豳州是其地也。」凡篤公劉一詩所叙取材、治屋、積食、除戎以立久計者，皆此邠也。至太王為狄所侵，不忍用人於刃，則避邠而去，轉至岐下也。邠、豳字同，孟子之叙去邠，不用豳字，開元十三年㮣攺古文以為今文，又特詔書豳為邠，故豳為唐邠州也。
邠州在岐州西北二百五十餘里。而邠南一百三十里是為奉天縣，有梁山焉，秦始皇之梁山宫正在其地，即太王去邠所踰之梁山也，非禹貢「治梁及岐」之梁山矣。渭水在梁山之南，循水之西而上，可以達岐，故詩謂「率西水滸，至于岐下」也。古皆乘車，此曰「走馬」，恐此時或已變乘為騎也。晨即走馬西上，不暇駕車，足以見其避狄之際，迫遽甚矣。太王既已至岐，則遂營宫室，殖材木，全富庶教，皆有規摹矣。王季從而憑效焉，故詩曰：「帝作邦作對，自太伯、王季。」書曰：「太王肇基王迹，王季其勤王家，我文考文王，克成厥勳。」蓋周之王業，始於太王而成於文王，故易謂「王用亨于岐山」，而詩謂文王之興本由太王也。天作之詩曰：「太王荒之，文王康之。」亦皆主太王以言創垂也。文王之在岐也，有鸑鷟來鳴其地，周人以為己瑞，故岐山縣之山名鳳皇堆也。孔子恨其生之不辰，故曰：「鳳鳥不至，吾已矣夫！」而周公亦曰：「耇造德不降，我則鳴鳥不聞，矧曰其有能格。」然則周人信嘗以鳳為瑞矣。顧黄霸以鶡鳥為神雀，馬德儒以孔雀為文鸞，則欺罔耳。然而巢阿閣、儀九韶，固足以表盛治，而夏、商無之，亦不害其為帝王也，則有鳳固不必詆，而無鳳亦不為闕也。帝皇之世，河、洛皆出圖書，而商、周無之，豈以不足為劣也。
太王都岐周，岐周在鳳翔府西五十里，鳳翔府東至唐都三百一十里，是岐周之地在唐都西三百六十里也。渭水至雍州岐陽縣，與漆水、杜水三者合會于一，而岐水本名未攺，故仍稱岐水也。岐水之北，有岐山焉，太王所邑也。邑在岐水之北，岐山之南，古語山南為陽，水北為陽，故詩曰：「居岐之陽，在渭之將。」而後世又名其地以為岐陽也，蓋山水皆可名陽也。岐水之南，有周原焉，詩謂「周原膴膴，堇荼如飴」者是也。太王初基，必以岐山之下地差狹少，不能容衆，故跨渭而南，兼據周原以廣其聚也。后稷初封于邰，至此始攺號周，故孟子曰「文王生於岐周」也。文王之生既在岐周，則自太王以及王季，皆居岐周不嘗它徙也。水經曰：「岐水又南五十里，有邵亭，邵亭者，邵公采邑也。」又有周城，周城者，周公采邑也。皆文王時所封建也，文王必嘗得命于商也。
文王都豐，在鄠縣，縣在府西南六十五里。長安志曰：「豐水出終南山豐谷，自鄠縣東行，至咸陽而向北，以入于渭。」禹貢謂「導渭而東會于豐」者，其水派然也。史記曰：「文王伐崇侯虎而作豐邑。」崇國在秦、晉之間，蓋龍門河之西也。伐崇之後，自岐遷都于豐，故豐水之西有豐宫也。長安志曰：「其宫今在鄠縣。」靈臺、靈沼、靈囿，皆屬其地也。臺、沼、囿詩人皆嘗頌其靈矣，而不載其制，今無可考，獨靈臺遺址至正觀尚在，故魏王泰括地志曰：「辟雍、靈沼，今悉無復處，惟靈臺孤立，高二丈，周回一百二十步」也。詩曰：「豐水東注，維禹之績。」豐源發南，而其末流投北入渭，未嘗東也，其曰「東注」者，渭正流東，豐已入渭，則遂與之俱東也。書曰：「涇屬渭汭，漆沮既從，豐水攸同。」非漆、沮先已入渭而豐水始與之同也，皆要其首末而㮣為若言也。武王繼文，雖攺邑于鎬，而豐宫元不移徙，每遇大事，如伐商、作洛之類，皆步自宗周而往，以其事告于豐廟，不敢專也。鄗在豐東二十五里，故既可步往，又可朝發而即至也。左傳曰：「康有鄷宫之朝。」則康王雖仍都鎬，而其受朝仍在豐地，是亦循武王宗豐之意也。元和志、長安志皆謂王季遷都櫟陽，此其説本出周書也，曰「惟王季宅于程」，程在安陵北。或者以程為郢，又近櫟陽，故有王季攺都之説，然孟子明曰「文王生於岐周，卒於畢郢」，若王季既已去郢，則文王之生安得而在岐周也。其曰「卒於畢郢」，却恐文王之没適在畢郢，則不可知也。周公在豐將没，欲葬成周，公薨，成王葬于畢，孔安國曰：「成王不敢臣周公，故使近文、武之墓，墓在畢也。」以事揣之，文王之卒在畢，故葬亦在畢也。畢郢連稱，必是同在一地，或者因以郢為文都，恐未然也。
長安志曰：「鎬水出鎬池，在長安縣西北十八里。」水經注曰：「鎬水上承鎬池於昆明池北。」武王自豐徙都于鎬，相去二十五里。詩曰：「考卜維王，宅是鎬京，惟龜正之，成王成之。」又曰：「武王能廣文王之聲，卒其伐功。」周之大統，至鎬而集，天下宗之，故鎬京又名宗周也。諸家皆言自漢武帝穿昆明後，鎬京故基，淪入於池，無復可究，獨梁載言十道志曰：「鎬池，一名元阯，在昆明池北，始皇毁之。」詩曰：「彪池北流，浸彼稻田。」則似别有一池名彪，故水經曰「鄗水北流，與彪池合」也。若毛公所傳則異矣，曰：「彪，流浪也，而世傳以為水名。」蓋疑不當有鎬池而又有彪池也。平陰道中山鬼反璧，曰「以遺鎬池君」者，指武王都鎬而言之，蓋借伐紂之義以警秦也。
史記秦紀：「舜賜柏翳姓為嬴氏，在西戎，保西垂。其後造父為周穆王御，封趙城為趙氏。非子居犬丘，周孝王使主馬于汧、渭之間，馬大蕃息，遂邑之秦。至周宣王時，秦仲始大有車馬禮樂，既而為西戎所殺。其子破戎有功，遂并大駱地及犬丘，封為西垂大夫。及周幽王為犬戎所弑，襄公救難有功，平王避戎東徙洛邑，遂舉岐以西封爵襄公。襄公立西畤，伐戎，至岐而卒。文王居岐為鄜畤，收周餘民而有之，其疆土至岐，遂以其地獻周，得陳寳。寧公徙居平陽。德公居雍城。獻公城櫟陽，徙都之。孝公作為咸陽，築冀闕而都焉。」地在渭北，而其方則長樂宫西北也。獻公四年為周烈王之二年，是時孝公已生，周太史儋見獻公曰：「始周與秦國合而别，别五百載復合，十七載而霸王出。」韋昭曰：「周封秦為始則，謂秦仲也。五百歲，謂從秦仲至孝公强大，顯王致霸，與之親合也。」徐廣曰：「從此後十七年而秦昭王立。」闞駰曰：「謂昭、武王霸，至始皇而王天下。」
秦先世居邑數遷，故其宫殿散在關中者多，固嘗居之，不皆可以名為離宫也。文王萯陽宫在鄠縣。昭王棫陽宫在岐州扶風。文王西垂。武公平陽宫在華山下。橐泉宫、祈年觀在雍縣。太后虢宫在岐州虢縣，廟記曰：「在城外。」始皇本紀謂在雍也。步高宫、步壽宫皆在新豐。長楊宫、射熊館、青梧觀、五祚觀皆在盩厔。襄王芷陽宫在霸上。
酈道元注水經曰：「雍縣中窂井，秦惠公之故居，所謂祈年宫也，孝公又謂之橐泉宫。」據酈此言，則是惠公所都雍縣有祈年，至孝公命為橐泉，名雖兩出，其實一宫也。酈又案地理志，知其地皆屬雍縣。又引崔駰之言曰：「穆公冡在橐泉宫祈年觀下。」又從而辨正其失曰：「劉向固言穆公葬無丘壟處矣，惠公、孝公，並是穆公繼世之君，子孫無由起宫於祖宗之墳陵也，以是推之，知二證之非實也。」予推酈此言，則是祈年、橐泉，皆在惠公雍都，而亦不知何人所建。獨漢書曰：「祈年宫，惠公所起也。」黄圖祈為蘄，且曰：「穆公所造。」廟記曰：「宫在城外。」而始皇本紀則曰：「在雍。」皆以世遠，難究其的也。
秦都咸陽，在府西微北四十里，本杜縣地也。至唐咸陽縣，則在秦都之西二十二里，名雖襲秦，地非故處矣。古語山南曰陽，水北曰陽。陽，日也。日出天東，躔景斜射，凡山之南面，水之北厓，皆先受照，故山以南為陽，水以北為陽。秦之所都，若㮣舉其凡，則在九𡽀諸山之南，渭水之北，名為咸陽，其不爽矣。若細細推求，則秦之朝宫苑殿，固在渭北，而秦都實跨渭水，跨渭則兼據渭南，不得名為咸陽矣。史記、黄圖、元和志皆曰：「始皇都咸陽，引渭水貫都，以象天漢，横橋南度，以法牽牛。」此既可見渭之兼在都南矣。而猶謂山水皆陽者，本秦之朝市宫苑多在渭北，而總命名以此也。於是史記、水經凡序長樂，悉以其地繫之咸陽，而於甘泉、阿房，亦自明命以為咸陽之前殿也，則咸陽之名又嘗兼踰渭南也，此又不可不知也。
孝公攺都咸陽，築冀闕。其曰闕者，必古象魏矣，而何以摽名為冀也？案史記：「孝公十一年，衛鞅圍安邑，降之。十二年，作冀闕。」冀者，冀州也，安邑即冀州之邑也，冀之為州，堯、舜、禹皆嘗都焉，今此孝公已得冀州，而作冀闕，其必放古闕存者而創立此名也。秦之諸君，皆嘗非古以自是矣，而始皇之都南跨渭水者，亦慕文、武之豐、鎬也。則冀闕之名之制，或亦放古為之也。秦本紀曰：「秦每破諸侯，寫放其宫室，作之咸陽北坂上。」則冀闕也者，亦其寫放宫室之一歟？
孝公都咸陽，而始皇因之。初時所造宫室，多在渭北，每破侯國，即寫放其宫室，作之咸陽北坂上，以所得美人鐘鼓以充之。至三輔黄圖則曰：「秦每破諸侯，徹其宫室，作之咸陽北阪上。」則恐無此理也。諸侯宫室，絶有遠者，如燕如楚，地迂水逆，豈其可以徹移使之入關也。若曰寫放為之，則有理矣，如兼六國車乘，而大駕遂為八十乘，是其所得寫放者也。故當以史記為正也。賈山曰：「秦起咸陽而西至雍，離宫三百，鐘鼓帷帳，不移而具。」後及漢世，宫在渭北而存者，惟蘭池、林光、梁山為最顯，而望夷、雲閣，亦皆不存，則必為項羽所火矣。
始皇既并天下，狹小先王宫庭，三十五年，别渡渭南立上林苑，中建阿房。阿房也者，名其用，則曰朝宫；名其方，則曰前殿；言其高廣之制，則曰上可以坐萬人，下可以建五丈旗，庭中可容十萬人；記其緜亘，則閣道八十里，直抵麗山，人行橋上，車行橋下也。然而名為朝宫，而朝者來自何方，則所不載。獨有磁石門者，以磁石絫門，期以吸脅胡人隱刃，名曰却胡門，此即北入之門矣。審求其地，則在鎬水趨渭之處，故水經主漢城而命其方，則曰此阿房之西門矣。若自主阿房而命之，則當曰北門也。黄圖曰：「宫，秦惠文王所造。」史記直云始皇也。然考首末，則始皇之世尚未竟功也。二世曰：「先帝為咸陽故廷小，故營阿房為室堂，未就，會上崩，罷其作者，復土酈山，酈山事大畢，阿房弗就，則是章先帝舉事過也。」復作阿房宫，如始皇計。二世既復舉役，而周章百萬之軍已至戲水，乃赦酈山徒使往擊之。此時始皇陵既已復土，則麗山所發之徒，迺其留治阿房者也。則是勝、廣已亂，而阿房之堂室未竟也。至於阿房名義，則史無明載。黄圖、漢書又有阿城之名，與之雜出。師古曰：「言殿之四阿皆為房也。」長安志曰：「一説大陵曰阿，言其殿高，若於山阿為房也。」又曰：「以其近咸陽，未有名，故且號阿旁，阿，近也。」史記曰：「阿房未成，宫成欲更擇令名名之，故天下謂之阿房宫。」此數説者，皆無定指，予獨謂以史記之説為近也。二世固曰「先帝營阿房室堂未成」，則四旁有殿，已立址而未有堂室也。夫廊廡則内拱堂室者也，室堂則中乎廊廡者也，為如許大宫，而總名以房，則是室堂未就，名又未立，姑以房名也。則史記謂宫成而别擇令名者，語與事合也。夫四阿皆已為房，而中無室堂，則八十里閣道，是謂四阿之房矣。約其命役先後，則其序亦略可言也，未為屋先為城，城成而人呼名阿城也，城始為廊廡而未暇立殿，故終名阿房，皆紀實也。東方朔傳釋阿城者曰：「秦阿房宫牆壁崇廣，故俗呼阿城也。」長安志曰：「阿房三面有牆，南面無牆，周五十里，崇八尺。」此即阿房屋已不存而餘牆尚存者也。漢吾丘壽王舉籍阿城以南，入之上林，則又單稱阿城，不言阿房，是或楚火後屋不存而城在也。唐高祖初取長安，太宗自阿城入，則阿城也者，久已轉為地名矣。
北冥、南冥，非泛言北海、南海，乃海之南北極處，以其廣遠杳冥，故曰「冥」。鯤，爾雅云「凡魚之子，總名鯤」，故内則「卵醬」，讀作「鯤」。魯語亦曰「魚禁鯤鮞」，皆以鯤爲魚子。莊子乃以至小爲至大，此便是滑稽之開端。鵬，不載經傳，島夷雜誌云：「崑崙層期國常有大鵬，飛則遮日，能食駱駝。有人拾得鵬翅，截其管作水桶。」鯤言大不知幾千里，鵬言背不知幾千里，質之大者，化益大也。怒而飛，鼓怒作勢，方能起也。「海運則將徙於南冥」者，運動也，颶將起則海氣動，故徙以避之。魯語曰：「爰居止於魯東門之外三日，展禽曰：『今兹海其有災乎？夫廣川之鳥獸，皆知避其災。』是歲，海多大風，冬煖。」是其事也。天池者，海水際天處，猶日浴咸池之池，池爲魚鳥所泊之所，鵬所泊在此池也。曰「南冥者，天池」，又曰「窮髮之北，有冥海者，天池」，蓋爲「冥海」二字猶未盡極遠之義，又申之曰「天池」，則方見是海水際天處，以見鵬飛從海之極北，過海之極南，如此其遠也。篇首言鯤化而爲鵬，則能高飛遠徙，引喻下文，人化而爲聖、爲神、爲至，則能逍遥遊。初出一「化」字，乍讀未覺其有意，細看始知此字不閒。
齊諧者，齊人諧謔之書。孟子曰「齊東野人之語」，則齊俗宜有此。諧之言曰者，諧謔之書所言也。莊子自多怪誕，却謂齊諧爲志怪，亦是滑稽處。擊，打也。鵬氣勢飛上，波浪打起，其高三千里也。摶，隨風圜轉也。扶摇，旋風也。風勢相扶摇擺而上，所謂東海扶摇之枝，亦取此義。九萬里者，言北冥至天之里數，若中土至天頂，則又不止此數。按，考靈耀云：「周天三百六十五度四分度之一，每度二千九百三十二里千四百六十一分里之三百四十八，圓周一百七萬一千里，以圍三徑一言之，直徑三十五萬七千里，此爲二十八宿周圍直徑之數。又，二十八宿之外，上下東西各有萬五千里，是爲四游之極，謂之四表。據四表之内并星宿内，總有三十八萬七千里之徑。天中央正半之處，則一十九萬三千五百里，地在於中，厚三萬里。春分之時，地正當中，自此漸漸而下。至夏至之時，地下萬五千里，地之上畔與天中平。夏至之後，地漸漸向上。至秋分，地正當天之中央，自此地漸漸而上。至冬至，上游萬五千里，地之下畔與天中平。自冬至後，地漸漸而下，地常升降於三萬里之中。」四遊之説，元出周髀文。渾儀家未有，未知然否，但其以天度紐筭里數，似爲可據。又，鄭玄註：「周禮以句股求表景，得八萬一千三百九十四里三十步五尺三寸六分，爲天徑之半者，乃日下距地之里數耳。」去以六月息者，鵬起北冥而徙南冥，經行半周天之里數，故止消半年而息，以見鵬飛亦合天度也。上只言鵬徙之遠，此又證其飛之高。先安頓九萬里一句在此，後面却從而解説。
息，氣也。野馬、塵埃，喻游氣也。横渠張子曰：「氣坱然太虚，升降飛揚，未嘗止息。易所謂絪緼，莊生所謂生物以息相吹野馬歟？」晦庵朱子曰：「乾道成男，坤道成女，此游氣之紛擾也。」蒼蒼，遠望之色。已，止也。此不過解説九萬里一句，恐人認游氣蒼蒼便以爲是天體之極處，疑無有九萬里，故言太虚中如野馬、塵埃者，乃造化生物以此氣相吹者也。人囿此氣中，而不自知，但遠望則蒼蒼然。今仰而觀之，其蒼蒼然者，是天之正色邪，抑上面猶遠而無所至極邪？自蒼蒼而上，尚無窮極，是以鵬去得九萬里。至於自上俯視下，亦如此蒼蒼然者，則爲有形之地矣。止於此矣，不可復去矣。蓋言蒼蒼之上，非如蒼蒼之下，去不得也。漢郗萌云：「天了無質，仰而瞻之，高遠無極，眼瞀精絶，故蒼蒼然。」正與此合。「則已矣」三字，説者多作「而已矣」，逴過看，遂致上下文意不貫。
坳堂，堂上地坳處。芥爲之舟，芥流轉如舟也。培，積也。青天非自下所見蒼蒼然者，九萬里上方是青天。上文言蒼蒼非正色，則青爲正色可知。六經未有言青天者，只言蒼天，蓋止據所見者言也。又解説鵬之所以必飛上九萬里者，要藉風力之大，方能遠徙。以水喻風，以舟喻鵬，水不厚則負大舟無力，風不厚則負大翼無力。故九萬里高則風在下，力厚盛得許大，背負青天則天路空闊，無有妨害。鵬惟培得此風，方可圖南。乃今者，將徙之時。下文「且適南冥」，則遂徙矣。此一節，説鯤鵬變化之異。引齊諧者，所以證其飛上九萬里；「野馬」以下，所以申明可至九萬里之理。
蜩，蟬類，形黑而五月鳴者爲蜩，形斑而七月以後鳴者爲蟬，形青者爲蛁蟟，其類不一，俗總謂之蟬，或蜣蜋，或水蟲，或糞中蠐螬所化。鷽鳩，鷽本山鵲之名，以其類山鵲，故名鷽鳩。月令「鳴鳩拂其羽」，疏引郭璞云：「似山鵲而小，短尾，青黑色，多聲，今江東呼爲鶻鵃。」月令「仲春鷹化爲鳩」，王制「仲秋鳩化爲鷹」，左傳「爽鳩氏」，杜註：「鷹也。」亦以二物相化，故鳩可名鷹。二蟲能化而小，故以與鯤、鵬相形。决起，盡力而起，猶决戰之决，賭此氣力也。搶，衝突也。榆枋，二木名。時則不至而控於地，有時榆枋亦不能至，則控止於地，言二蟲飛不能高也。此設爲蜩鳩笑鵬之辭，凡人之以小見而笑大道者，何以異此！
奚以知其然也？朝菌不知晦朔，蟪蛄不知春秋，此小年也。楚之南有冥靈者，以五百歲爲春，五百歲爲秋；上古有大椿者，以八千歲爲春，八千歲爲秋。而彭祖乃今以久特聞，衆人匹之，不亦悲乎！
菌，地蕈也。大曰中馗，小曰菌。菌之生，以朝計，故曰朝菌。蟪蛄，亦蟬類。鄭氏通志略云：「寒螿，正名蟪蛄，九十月，其鳴悽急。」小山云「蟪蛄鳴兮啾啾，歲暮兮不自聊」是也。莊子所謂「蟪蛄不知春秋」者，則是四五月小紫青色者耳。冥，即南冥。靈，靈龜也。麟、鳳、龜、龍，謂之四靈。冥靈者，冥海之靈龜也。朝菌與大椿，蟪蛄與冥靈，是舉一植、一動對説，則冥靈非植物明矣。「五百歲爲春，五百歲爲秋」者，史記曰：「龜，千歲，尺二寸。」二箇五百，總千歲之數也。「八千歲爲春，八千歲爲秋」者，拆椿字爲二箇八百，乘之以十，則二箇八千之數也。滑稽杜撰，偶然出此，殆亦亥字二首六身之類，而愚弄千載之下，莫有能悟。蓋凡如此者，人例以寓言目之，而不知所謂寓言，亦必有所依倣近似。讀莊子者，勘破此等，則其怪誕之術窮矣。彭祖、衆人，又人之小年、大年也。以衆人而匹彭祖，則衆人可悲矣。此言年之小大懸絶，亦如人之小知、大知也。
「窮髮之北，有冥海者，天池也。有魚焉，其廣數千里，未有知其脩者，其名爲鯤。有鳥焉，其名爲鵬，背若大山，翼若垂天之雲，摶扶摇羊角而上者九萬里，絶雲氣，負青天，然後圖南，且適南冥也。斥鴳笑之曰：『彼且奚適也？我騰躍而上，不過數仞而下，翱翔蓬蒿之間，此亦飛之至也，而彼且奚適也？』」此小大之辯也。
羊角者，摶扶摇之形。夢溪筆談云：「恩州武成縣，有旋風自西南來，望之插天如羊角，官舍居民悉卷入雲中。」又志林云：「眉州人家，畜數百魚深池中三十餘年，忽一日，天清無雷，池有聲如風雨，魚盡踴起，羊角而上，不知所往。」二事所紀，皆得莊子本意。絶雲氣者，九萬里高，則截雲氣在下矣。斥者，斥鹵之地，書所謂「海濱廣斥」是也。鴳，鴽也，内則「爵鷃蜩范」疏引公食大夫禮「以鴳爲鴽」，李巡云：「鴽，䳺。」是鴳即鴽，鴽即䳺。月令「季春，田鼠化爲鴽」，是鴳亦化之小者，故以比蜩鳩。又就海濱討箇小小變化之物，引證蜩鳩笑鵬之説。夫鳩之化也，已失其鷙擊之習；蜩之化也，僅脱於汙泥之中，低飛榆枋，無復遠見。其竊笑，固亦無怪，殆猶窮鄉下士，烏識大人君子之前！斥鷃雖賦質微小，不出蓬蒿，然生於海濱，宇宙之大，風月之浩蕩，亦飫見而熟知之矣，乃亦妄訕大鵬。其於人也，遊聖人之門而下愚不移，自暴自棄者歟？自湯問棘以下數語，收拾前面殆盡。前引齊諧志怪，此引湯問棘，又似實事；前言「鯤之大，不知其幾千里」，此又實其廣數千里；前言「鵬之背，不知其幾千里」，此又實其背若大山；前言「摶扶摇而上」，此又添「羊角」二字形狀之。此一節，説蜩、鳩、斥鴳變化之小，而反笑鵬之九萬里。凡言「九萬里」者四，大意只解説此句，要見天池，距天實有九萬里，太虚寥廓，神遊無礙，以破世俗淺漏之見，而豁其逍遥之胸次。
猶然，笑貌。「猶」與「𪡧」字義同。前一等人，是以小笑大；宋榮子却笑前一等人，是以大笑小。且者，不特能笑前一等人，且能如下文所云也。未數數，不汲汲也。樹，立也。宋榮子不惑於人之毁譽，而内外之分、榮辱之境，了然胸中，以爲吾之自守，如此足矣。此一等人，雖不汲汲於世，猶未能卓然自立也。
泠然，風清之意。善者，善之也。旬有五日者，半月之期，比之半年一息者，異矣。致福者，待風而後能行，風起則是其福。未數數然者，不汲汲於得風以爲福也。乘車者，主也；御車者，佐也。天地之正氣，即太極動而生陽，静而生陰，人所得以生者，道家謂之先天一氣。六氣者，陰、陽、風、雨、晦、明。厥陰，風木；少陰，君火；少陽，相火；太陰，濕土；陽明，燥金；太陽，寒水；皆謂之六氣，名殊而實同，散在天地間，而具於人身者也。以正氣爲主，六氣爲御，即老子「三十輻共一轂」之義。列子固勝宋榮子矣，然猶有所待，此一等人，猶未盡化。若乘天地之正，而御六氣之辯，以神遊無極者，無非取之吾身，又何待於外？至此則無不化矣。下文却指能如此之人。
舊解以此三句爲上文結句，不知乃是下文起句。上既次兩等人，化之小者；此却次三等人，化之大者。大而化之謂聖，聖而不可測之謂神，至者神之極。三等亦自有淺深。無功則事業且無，何有名聲？無己則并己身亦無，何有事業？下文逐一證之：許由，聖人也；藐姑射，神人也；四字，至人也。
堯讓天下於許由，曰：「日月出矣，而爝火不息，其於光也，不亦難乎！時雨降矣，而猶浸懽，其於澤也，不亦勞乎！夫子立而天下治，而我猶尸之，吾自視闕然，請致天下。」許由曰：「子治天下，天下既已治也，而我猶代子，吾將爲名乎？名者，實之賓也。吾將爲賓乎？鷦鷯巢於深林，不過一枝；偃鼠飲河，不過滿腹。歸休乎君！子無所用天下爲。庖人雖不治庖，尸祝不越樽俎而代之矣！」
許由隱於箕山，太史公曰：「余登箕山，其上有許由塚。」立，起也。尸，主也。闕然，不足也。堯言許由起則天下治矣，我乃猶主此位，自視不足，不能及許由也。名者，實之賓。實爲主，而名爲客也。吾將爲賓乎，不肯務名也。鷦鷯，似黄雀而小，又名鷦𪃧，一名桃雀，即詩所謂桃蟲，俗謂能生鵰。偃鼠，即鼹鼠，大鼠也。歸休乎君，休息也。堯即許由訪焉，許由謂堯其歸而息，此讓天下之事乎？語尾復稱「君」，以致其珍重之意。此説「聖人無名」，故曰「吾將爲名乎？名者，實之賓也。吾將爲賓乎？」
肩吾問於連叔曰：「吾聞言於接輿，大而無當，往而不反。吾驚怖其言，猶河漢而無極也；大有徑庭，不近人情焉。」連叔曰：「其言謂何哉？」曰：『藐姑射之山，有神人居焉，肌膚若冰雪，淖約若處子；不食五穀，吸風飲露；乘雲氣，御飛龍，而遊乎四海之外；其神凝，使物不疵癘而年穀熟。』吾以是狂而不信也。」連叔曰：「然。瞽者無以與乎文章之觀，聾者無以與乎鐘鼓之聲，豈惟形骸有聾盲哉！夫知亦有之。是其言也，猶時女也。之人也，之德也，將旁礴萬物以爲一，世蘄乎亂，孰弊弊焉以天下爲事！之人也，物莫之傷，大浸稽天而不溺，大旱金石流、土山焦而不熱。是其塵垢粃糠，猶將陶鑄堯、舜者也。孰肯以物爲事！
莊子所言人姓名，或實或虚，肩吾、連叔，不可知。接輿，即楚狂者，故下文云「吾以是狂而不信」。往而不反者，一向説將去，更不回顧也。逕，門前路。庭，堂外地。大有徑庭者，徑與庭相距本不遠，今接輿之言，比之尋常言語，大異如徑庭之大，遠不比尋常徑庭也。藐姑射之山，見山海經。淖約，浄潔貌。處子，處女也。「使物不疵癘而年穀熟」，言所居而化也。「是其言也，猶時女也」，此八字當連作一句讀。其，指接輿也；猶，即若也；時，此也；女，即處子也，因上「淖約若處子」而言。接輿言神人之如此處女也，如下文所云。「言」字下著一「也」字，是他句語軟活處，若作兩句讀，誤矣。旁礴，轉石聲，言其能轉動萬物也。蘄乎亂，求乎治也。弊弊，疲困也。「塵垢粃糠，猶將陶鑄堯、舜」，堯、舜所得者，神人之所棄也。此言「神人無功」。明曰「有神人居焉」，又曰「使物不疵癘而年穀熟」，「旁礴萬物以爲一」，「世蘄乎亂」，皆言功也。
宋人資章甫而適越，越人斷髮文身，無所用之。堯治天下之民，平海内之政，往見四子藐姑射之山、汾水之陽，窅然喪其天下焉。」
四子不必究其姓名。汾陽，堯所都。堯見四子於藐姑射之山，歸汾水之陽，而窅然若喪其天下，蓋見四子而自失也，却先説一箇譬喻。越人斷髮文身，何用宋人之章甫？四子隱逸山林，何有堯之政治？此言「至人無己」。四子不知有己者，堯見四子，亦失其在己者。
非不呺然大也，吾爲其無用而掊之。」莊子曰：「夫子固拙於用大矣。宋人有善爲不龜手之藥者，世世以洴澼絖爲事，客聞之，請買其方百金。聚族而謀曰：『我世世爲洴澼絖，不過數金；今一朝而鬻技百金，請與之。』客得之，以説吴王。越有難，吴王使之將，冬與越人水戰，大敗越人，裂地而封之。能不龜手，一也；或以封，或不免於洴澼絖，則所用之異也。今子有五石之瓠，何不慮以爲大樽而浮乎江湖，而憂其瓠落無所容，則夫子猶有蓬之心也夫！」
惠子謂莊子曰：「吾有大樹，人謂之樗，其大本擁腫而不中繩墨，其小枝卷曲而不中規矩，立之塗，匠者不顧。今子之言，大而無用，衆所同去也。」莊子曰：「子獨不見狸狌乎？
此篇以逍遥遊名，而終篇貫串只一「化」字。第一段，言鯤、鵬、蜩、鳩、斥鴳之化，大小不同，故其飛有高下。第二段，言人之化亦有大小不同，故其爲逍遥遊有優劣。第三段，言人能因無用而化爲有用，則亦可以逍遥遊。夫天之所賦，各有定分，豈可强同蜩、鳩、斥鴳於鯤、鵬哉！而人則無智、愚、賢、不肖，皆可以階大道，然亦有自視若蜩、鳩、斥鴳者焉。故於篇終曉之曰：人雖如呺然難舉之瓠、擁腫卷曲之樗，苟能因其資質用之，隨事而化，豈失其爲逍遥遊哉！
南郭，子綦所居。隱几，低頭凭几也。嘘，開口出氣也。嗒焉，合口也。方俯而凭几，俄仰而嘘氣，忽嗒焉合其口，頃刻三變，寫出如畫。喪其耦者，神以形爲耦，遺耳目形骸，如死然也。
顔成子游，子綦弟子，姓顔名偃，字子游，謚成。可者，謂其可也，言不知人之形與心可使之如此，怪而善之也。昔，以隱几仰天之頃爲昔也。怪今隱几之子綦，非昔隱几之子綦，昔活而今若死也。
吾，神也。我，形也。「吾」、「我」、「己」三字，若無異義，而我之與己終有私意，故孔子無我，而告顔淵以克己。道家養煉元神，視身如遺。子綦嗒焉之際，韜神於寂，身心俱滅，故曰「今者吾喪我」。「汝知之乎者」，子綦反問子游知之乎，却從而告之也。
邵康節曰：「神者，人之主，將寐在脾，熟寐在腎，將寤在肝，正寤在心。」莊子所謂「魂」，即康節所謂「神」。人寐則神交於腎而形静，寤則神舍於心而形動。寤而與物接，則自有許多機關，下文備言之。
「慹」字從執從心，言其心拘執也。姚，治也。佚，放佚也。啓，開啓聰明也。態，度也。荀子亦云：「莫不美麗姚冶，奇衣婦飾，血氣態度。」儒書只言七情，莊子又增作十二般。
歎息而言，「已乎，已乎」，世人如此其休乎！不過旦暮得此，以爲所由生乎！此一節言天籟。天之生人，有許多情態，正如風作之時，有許多聲響。自篇首至此，莊子述起，子綦問答，而下文因廣其説。
就子綦「吹萬不同，而使其自己，咸其自取」上摘出來議論。非彼無我，即「吹萬不同，而使其自己」也。非我無所取，即「咸其自取」也。非彼造物，固無我之累；非是有我，亦安取許多變態。子綦此説亦近之矣，但尚欠。説到此變態之所爲役使處，子游不知之也。所爲役使而聽命者，如有真宰焉。真宰者，即無極之真妙，合二氣、五行而人所具以生者也。人身中有此真宰，故血氣爲之役使，而許多變態可收斂寂然，然而人莫得其眹兆，無可用工處，其爲可行，驗之得道之人，已足深信，而終不可得其形。蓋雖有坎離交媾，子母留戀之情，而本無形象也。此老氏大道之指，而丹經之所由出。
夫隨其成心而師之，誰獨且無師乎？奚必知代而心自取者有之？愚者與有焉。未成乎心而有是非，是今日適越而昔至也。是以無有爲有。無有爲有，雖有神禹且不能知，吾獨且柰何哉？
隨其成心而師之，誰獨且無師乎，是從子綦師弟子問答上來。奚必知代而心自取者，是從「日夜相代，咸其自取」來。成乎心者，心之主宰萬事之名，有真宰爲之主，則成箇心；無以主之，則走東走西不成箇心矣。學道者不必外求師，但反之吾心，自有餘師。此真宰在人，無知愚皆有之，不特曉得「日夜相代，咸其自取」之理者有之，雖愚昧不曉者，亦與有焉。若未知真宰所在，其心未成而先有是非之辯，譬之今日方往越，而謂昔已至，寧有此理，雖神禹且不能將無爲有，以知天下之事，況我乎？先安頓「是非」二字在此，下文卻反覆言之。
總上文「道」與「言」作議論，所謂「成心」，便是道。大道本無真僞，因何隱而有真僞？至言本無是非，因何隱而有是非？道因何去，失而不存？言因何，存而不可準？此設問之辭，却答云，道隱於旁門小成之術，言隱於浮華不實之説。故有儒墨二家相與是非，如墨以儒爲非，則自以墨爲是矣；儒又自以儒爲是，則以墨爲非矣。是其所非而非其所是，此儒墨之所以紛紛也。遂申言而曉之曰：與其欲是其所非而非其所是，莫若明吾之真宰。猶言且理會自己工夫，説甚閑是非。前一節結句云「人之生也，固若是芒乎，其我獨芒，而人亦有不芒者乎」，故此結句云「莫若以明」。明者知真宰所在，芒昧者不知也。後二節皆以此結，申重丁寧之意深矣。
此從前一節「方可方不可」上來。戰國時有「白馬非馬」之辯，故引之，而又近即身之指以並論。此指也，而辯者必云非指，然以指之類喻其非指，不若以非指之類喻其非指也；此馬也，而辯者必云非馬，然以馬之類喻其爲非馬，不若以非馬之類喻其爲非馬也。若合天地爲一指，則人之所謂指者非指矣；若總萬物爲一馬，則人之所謂馬者非馬矣。蓋執著觀之，則必指爲指，馬爲馬；不執著觀之，則天地可爲指，萬物可爲馬。故人於是非之間，不可有執著，但當可乎其所可，不可乎其所不可。夫道本無名，人行之而成；道之名物，本無名，人謂之而立物之名，則然與不然者，亦人强謂之耳。因而然之、不然之，可也。雖物固有所端的，是然、是可者，亦以是觀之，則無物不然，無物不可矣，固有所者端的之意。
因上文云聖人又推而言。古之人未始有物者，即所謂無極也。知至於此，則至矣，盡矣，不可復加矣。中庸亦曰：「上天之載，無聲無臭。」至矣。未始有物，則何有是非？和之以是非，已是後世聖人事，古之人併此亦無也。
果且有成與虧乎哉，果且無成與虧乎哉？有成與虧，故昭氏之鼓琴也；無成與虧，故昭氏之不鼓琴也。昭文之鼓琴也，師曠之枝策也，惠子之據梧也，三子之知幾乎，皆其盛者也，故載之末年。唯其好之也，以異於彼；其好之也，欲以明之彼。非所明而明之，故以堅白之昧終。而其子又以文之綸終，終身無成。若是而可謂成乎？雖我亦成也。若是而不可謂成乎？物與我皆無成也。是故滑疑之耀，聖人之所圖也。爲是不用而寓諸庸，此之謂以明。
文，昭氏之名。枝策，所以憂瑟者。梧，以梧桐爲琴瑟也。幾，近也。載，事也。末年，老年也。綸，緒也。綴上「成」字而言，若以爲有成與虧，便如昭氏之鼓琴；若以爲無成與虧，便如昭氏之不鼓琴。試以昭文之鼓琴言之。昭文之鼓琴，與師曠、惠子三人之知相近，皆技藝之高者也，能與師曠、惠子抗衡，則其於琴可見其精矣。故從事於此，至老而不輟者，乃其篤好之，欲以表異於人，其篤好之也，欲以明示衆人而已。彼衆人非所可明而强欲明之，故卒無知音，如堅白之辯者，始欲明之，而終至晦昧也。昭文既無成矣，其子又以文之緒終其業，亦終身而無知音。如此看來，使昭氏當來不學鼓琴，則何有成與虧？惟其好鼓琴，故有成虧也。若是，猶言見存如此。若據見存如此，而謂之成，則我今亦可謂之成；若據見存如此，而不可謂之成，則物與我何有成日？是故滑亂可疑，無分曉中，自有光耀，乃聖人之所圖。不必分别孰爲成、孰爲不成也。却繳前「爲是不用而寓諸庸」一句，結之曰「此之謂以明」，仍照前結句。
天下莫大於秋豪之末，而太山爲小；莫壽乎殤子，而彭祖爲夭。天地與我並生，而萬物與我爲一。既已爲一矣，且得有言乎？既已謂之一矣，且得無言乎？一與言爲二，二與一爲三。自此以往，巧歷不能得，而況其凡乎？故自無適有以至於三，而況自有適有乎？無適焉，因是已。
秋毫之末本小，然既曰秋豪之末，不可復加矣，謂之大可也；太山之外，猶有大者焉，亦可謂之小；殤子本夭，然名爲殤子，不過得年如此，謂之壽可也；彭祖之外，猶有壽者焉，亦可謂之夭，但以天地萬物觀之，初無分别。人之生也，身中便具一天地，是天地與我並生；萬物莫不然，是萬物與我一體。何分於小大、壽夭？夫既爲一，則不容有言矣。儻説箇一字，則其言便長，而是非無窮矣。故只當反乎虚無之初，以因其是而已，又應前「因是」字。
故昔者堯問於舜曰：「我欲伐宗，膾、胥敖，南面而不釋然，其故何也？」舜曰：「夫三子者，猶存乎蓬艾之間，若不釋然，何哉？昔者十日並出，萬物皆照，而況德之進乎日者乎？」
宗、膾、胥敖，三國名，宗一、膾二、胥敖三。三子者，三國之君。猶，尚也。存，在也。若，汝也。三子處於僻陋，未見德化，如蒙蔽草莽之間，何足芥蔕？惟當反之吾德耳。日猶有照所不及，十日並照則無不及矣。況德之照臨，何啻於日？三國雖僻陋，亦將斬蓬藋、披荆棘而來率化矣，何以伐爲？
高士傳：「王倪，堯時賢人。」天地篇云：「齧缺之師。」
麋與鹿交，鰌與魚游。毛牆麗姬，人之所美也；魚見之深入，鳥見之高飛，麋鹿見之决驟。四者孰知天下之正色哉？自我觀之，仁義之端，是非之塗，樊然淆亂，吾惡能知其辯！」齧缺曰：「子不知利害，則至人固不知利害乎？」
上文元説「予嘗爲汝妄言之，汝以妄聽之奚」，故末後又自駡倒了大見解。人以脩煉爲小術，不足爲也。有生有死，萬物皆然，而修煉者以此道授受，相與藴藏於身，獨爲長生不死亦惑矣。弱，曲禮曰：「二十曰弱。」喪，亡失也。弱喪，少年亡失其家，不知所歸也。
化聲，猶書所謂「聲教」。孟子所謂「仁聲」之「聲」，言聞風而化也。人待聲聞而化，何似不待聲聞而化之爲妙？無辯已，善矣，併聲亦無之，又加一等也。
南華第二篇，世稱難讀，今析爲三大段：自「南郭子綦隱几而坐」至「旦暮得此，其所由以生乎」爲第一段，於中小分三節：初述子綦師弟子問答之辭，次地籟，次天籟。自「非彼無我」至「此之謂葆光」爲第二段，於中小分五節：初因子綦天籟之説，言人自有真宰，而芒昧不知。第一節以後多摘公孫龍之辯，第二節摘是非，第三節摘彼是，第四節摘非指、非馬，第五節推其弊不若無言爲尚。自「堯問於舜」至篇末爲第三段，不過引證以終前段之義，布置亦如前篇，於中小分四節：第一節言德之進乎日，所以申前以明之意；第二節言至人超乎生死之外，何有是非；第三節言道亦不必脩，何有是非；第四、第五説兩箇譬喻，只就人身上有不能知，安能知是非，故惟有聽物之不齊而自齊耳。
近，附近之近。緣，順也。督，中也，衣背縫之中曰裻，亦取此義。爲善者必有名稱，爲惡者必有刑罰。善養生者釋知，而善惡兩忘。謂其爲善，則無近名之美；謂其爲惡，則無近刑之禍。蓋無善惡之迹，則自超乎刑名之外，但順吾之中以爲常。老氏所謂「中」者，「抱一守中」之「中」，非謂夾善惡中間也。朱子書皇極辯後非之，未必是其本指。
左傳註：「桑林，殷天子之樂。」禮記射義：「諸侯以貍首爲節。」又曰：「貍首者，樂會時也。」又曰：「諸侯以時會天子爲節。」舉此二樂章者，爲湯禱桑林，以身爲犧牲；諸侯歌貍首，以射首不來朝者，皆於解牛有取義也。
文惠君曰：「譆，善哉！技蓋至此乎？」庖丁釋刀對曰：「臣之所好者道也，進乎技矣。始臣之解牛之時，所見無非牛者，三年之後，未嘗見全牛也。方今之時，臣以神遇而不以目視，官知止而神欲行。
彼節者有間，而刀刃者無厚，以無厚入有間，恢恢乎其於游刃必有餘地矣。是以十九年而刀刃若新發於硎。雖然，每至於族，吾見其難爲，怵然爲戒，視爲止，行爲遲，動刀甚微。謋然已解，如土委地。提刀而立，爲之四顧，爲之躊躇滿志，善刀而藏之。」文惠君曰：「善哉，吾聞庖丁之言，得養生焉。」
老聃弟子問秦佚非老聃之友邪，秦佚曰然，弟子曰既是老聃之友，豈能無情？今弔焉三號而出，可乎？
生者適然而來，如時之忽至；死者適然而去，如時之順去。安其時，則生不足樂；處其順，則死不足哀。帝，即天也。帝之縣解者，天以陰陽五行化生萬物，人禀受以生，便有喜、怒、哀、樂、吉、凶、悔、吝爲其所縣係；若安時處順，哀樂不能入，則天之所縣係者解散矣。上古之人皆如此，故秦失止於三號而出也。
顔回見仲尼，請行。曰：「奚之？」曰：「將之衛。」曰：「奚爲焉？」曰：「回聞衛君，其年壯，其行獨，輕用其國，而不見其過。輕用民死，死者以國量乎澤若蕉，民其無如矣！」
量，猶準也。澤，如雲夢之類。蕉，草也。言死者甚衆，以其國準之澤，國人之死如澤中草焉，即陳逢滑曰：「吴日敝於兵，暴骨如莽。」民其無如者，動觸刑戮，無所逃也。
庶幾其國有瘳乎！」仲尼曰：「譆，若殆往而刑耳！夫道不欲雜，雜則多，多則擾，擾則憂，憂而不救。古之至人，先存諸己，而後存諸人。所存於己者未定，何暇至於暴人之所行！且若亦知夫德之所蕩，而知之所爲出乎哉？德蕩乎名，知出乎争。名也者，相軋也；知也者，争之器也。二者凶器，非所以盡行也。且德厚信矼，未達人氣；名聞不争，未達人心。
且昔者桀殺關龍逄，紂殺王子比干，是皆脩其身以下傴拊人之民，以下拂其上者也。故其君因其脩以䄢之，是好名者也。昔者堯攻叢枝、胥敖，禹攻有扈，國爲虚厲，
叢枝、胥敖、欲與堯争名實，有扈欲與禹争名實，堯、禹猶且不能堪而伐之，何況於汝乎？
雖然，若必有以也，嘗以語我來。」顔回曰：「端而虚，勉而一，則可乎？」曰：「惡！惡可？夫以陽爲充孔揚，釆色不定，常人之所不違，因案人之所感，以求容與其心，名之日漸之德不成，而況大德乎？將執而不化，外合而内不訾，其庸詎可乎？」
端正而謙虚，所以盡乎己；黽勉而專一，所以入乎人。「夫以陽爲充孔揚」，言衛君以充陽之性，自爲充足甚揚。揚，得志也。「采色不定，常人之所不違」者，喜怒無定，人莫敢逆之也。案，與按同。感，觸也。容與，猶縱肆也。因按抑人之觸己，以求縱肆其心也。「日漸之德不成，而況大德乎」者，言逐日積漸之德且不能成，何況大德乎？執，固執也。訾，毁也。彼將固執而不化，汝必外與之合，而心内亦不復訾毁之矣。然則汝之所謂「端而虚，勉而一」者，豈可乎？「外合而内不訾」，即前所謂「容將形之，心且成之」者也。
顔回更説此三條。「内直而外曲」者，由内徑直而外爲委曲也。「成而上比」者，舉其成説，上合於古人也。内由徑直，則順乎其天，故曰「與天爲徒」。天子與己皆天之所子，是己與天子皆子而已，何能相勝？而獨以己言求人之從，是己乃勝於天子邪？若能知此理，而不以己求勝則全天，所以皆相子之意，故曰「若然者，謂之童子」。言尚如童子時，未分是非也。此之謂與天爲徒。
顔回曰：「吾無以進矣，敢問其方。」仲尼曰：「齋，吾將語若。有而爲之，其易邪？易之者，皞天不宜。」顔回曰：「回之家貧，唯不飲酒不茹葷者數月矣，若此則可以爲齋乎？」曰：「是祭祀之齋，非心齋也。」回曰：「敢問心齋。」仲尼曰：「若一志，無聽之以耳而聽之以心，無聽之以心而聽之以氣。聽止於耳，心止於符。氣也者，虚而待物者也。
符，猶言性也。揚雄答賓戲「慎脩所志，守尔天符」，言性與天符，故謂之符，如符券然。聽聲則止於耳，心思則止於符。唯氣則無所思，惟虚而待物。
唯道集虚。虚者，心齋也。」顔回曰：「回之未始得使，實自回也；得使之也，未始有回也，
以禽爲喻衛，以其國爲樊籠。顔回欲往衛，如入樊籠焉。但當入游其國，而無感動其赫奕之名，謂之入。游則雖入而有遨遊自得之意，不拘於所遇。若得入則諫，若不得則止，不必定要得入也。却言得入後居止之道。衛本非可居，無一門而無毒，但得一宅以居，而寄此身於不得已，可也。寓，寄也，不必執著之意，如此則得與衛侯相近矣。幾，近也。此是教顔回且入身去住，待居久而自化也。下文却教以化之之道。
却告顔回以虚心之説。瞻彼門闋之内有室，猶人身之有心也。虚室無蔽碍則自然生白，而百祥萃止。虚心無蔽碍，則自然光明，而萬善凝止。止止者，止而又止也。陰陽者，流飛九星，而以中宫得白爲吉祥，亦取其虚空無碍也。
前虚心之道，乃萬物之所由以感化也，乃禹、舜之所以爲樞紐也，伏羲、几蘧所行以終身也，而況衛君不過散雜之人耳，何難化之有？如言散卒、散馬不與正數。
葉公子高將使於齊，問於仲尼曰：「王使諸梁也甚重，齊之待使者蓋將甚敬而不急。匹夫猶未可動也，而況諸侯乎！吾甚慄之。子嘗語諸梁也曰：『凡事若小若大，寡不道以懽成。
粗，糲食也。不臧，不精善也。欲清者苦熱，而欲清涼也。言吾所食但執粗糲而不精善，厨爨蕭然，爨者不必苦熱而思清涼。今乃朝受使齊之命而夕飲冰，此憂思之過遂成内熱，非飲食之過也。
無所逃於天地之間；是之謂大戒。是以夫事其親者，不擇地而安之，孝之至也；夫事其君者，不擇事而安之，忠之盛也；自事其心者，哀樂不易施乎前，知其不可柰何而安之若命，德之至也。爲人臣子者，固有所不得已，行事之情而忘其身，何暇至於悦生而惡死？夫子其行可矣！丘請復以所聞：凡交，近則必相靡以信，
與之爲無方，則危吾國；與之爲有方，則危吾身。其知適足以知人之過，而不知其所以過。若然者，吾柰之何？」蘧伯玉曰：「善哉問乎！戒之，慎之，正汝身哉！形莫若就，心莫若和。雖然，之二者有患。就不欲入，和不欲出。
其高臨山，十仞而後有枝；其可以爲舟者，旁十數。觀者如市，匠伯不顧，遂行不輟。弟子猒觀之，走及匠石，曰：「自吾執斧斤以隨夫子，未嘗見材如此其美也。先生不肯視，行不輟，何邪？」曰：「已矣，勿言之矣！散木也，以爲舟則沈，以爲棺槨則速腐，以爲器則速毁，以爲門户則液樠，
子綦曰：「此何木也哉？此必有異材夫！」仰而視其細枝，則拳曲而不可以爲棟梁；俯而視其大根，則軸解而不可以爲棺槨；咶其葉，則口爛而爲傷；嗅之，則使人狂酲，二日而不已。子綦曰：「此果不材之木也，以至於此其大也。嗟夫，神人以此不材！」
孔子適楚，楚狂接輿遊其門曰：「鳳兮鳳兮，何如德之衰也！來世不可待，往世不可追也。天下有道，聖人成焉；天下無道，聖人生焉。方今之時，僅免刑焉。福輕乎羽，莫之知載；禍重乎地，莫之知避。已乎己乎，臨人以德！殆乎殆乎，畫地而趍！
魯有兀者王駘，從之遊者與仲尼相若。常季問於仲尼曰：「王駘，兀者也，從之遊者與夫子中分魯。立不教，坐不議，虚而往，實而歸。固有不言之教，無形而心成者邪？是何人也？」仲尼曰：「夫子，聖人也，丘直後而未往耳。
丘將引天下而與從之。」常季曰：「彼兀者也，而王先生，其與庸亦遠矣。若然者，其用心也獨若之何？」仲尼曰：「死生亦大矣，而不得與之變；雖天地覆墜，亦將不與之遺。審乎無假而不與物遷，命物之化而守其宗也。」
常季曰：「何謂也？」仲尼曰：「自其異者視之，肝膽楚越也；自其同者視之，萬物皆一也。夫若然者，且不知耳目之所宜，而遊心乎德之和。物視其所一而不見其所喪，視喪其足猶遺土也。」常季曰：「彼爲己，以其知得其心，以其心得其常心，物何爲最之哉？」
常季雖聞仲尼之言，猶未悟王駘之所以然。彼，指王駘也。言彼之修己，以其知言之，非有至神之知，不過得其心思所及之知而已；以其心言之，非有大聖之心，不過得其常人所有之心而已，人何爲尊之？
仲尼答之云，水一也，有流處，亦有止處。人莫去鑑他流處，只鑑他止處。以喻常季不必以奇異看王駘，只就他得常心看，便是他高處。「唯止能止衆止」者，止水之所衆流歸之，莫不從而皆止矣。王駘以常心而能化人，亦猶是也。
又以松柏引喻聖人，以明「惟止能止衆止」之義。凡草木皆受命於地，而松柏獨冬夏青青。凡人皆受命於天，而舜獨得其正。紛紛衆邪之中，使非有舜之正，則幾乎舉世皆惡矣。幸而舜能正吾之生，以正天下之衆生，則可以見「唯止能止衆止」。
保始之徵者，守其初志，必有徵驗，使人可信也。不懼之實者，剛勇不懼，自有其實，非爲人知也。九軍者，古軍陣因井田之制，每軍分爲九軍，更遞以戰也。求名者，求爲名聲，即「保始之徵」者也。自要者，自守要約，即「不懼之實」者也。官天地者，天地爲吾官守之司也。府萬物者，萬物爲吾府藏之物也。直，但也。寓者，寄寓而不執著。象者，彷象而非真實。一知之所知而心未嘗死者，一其知之所知，而心未嘗陷於物，以死也，應前「以其知得其心，以其心得其常心」二句。言求名自要之人，尚能勇冠千萬人之上。何況王駘外形骸一心知，又非求名自要者所可比儗，豈不能感動魯國之衆乎？
假，至也。登假，猶言升仙，升至于天也。大宗師「登假於道」，亦音格，崔本「比於列星」之下有「其生無父母，死，登假三年而形遯」，亦升至于天之義。言彼且有一日升仙去，則遺棄人世矣。故人之所以從之者，爲此也。由此觀之，彼且何肯以物爲事乎？「物」字應前「物何爲最之哉」，道家多有擇日升仙事。
申徒嘉，兀者也，而與鄭子産同師於伯昏無人。子産謂申徒嘉曰：「我先出則子止，子先出則我止。」其明日，又與合堂同席而坐。子産謂申徒嘉曰：「我先出則子止，子先出則我止。今我將出，子可以止乎，其未邪？」
爲善者莫若堯，猶與堯争善，是欲勝於堯，爲第一人也。子既不謹而遭刖矣，乃猶欲與堯争善，計子之德，恐不足自反以補其遭刖之過，安能勝堯哉？
踵見仲尼。仲尼曰：「子不謹，前既犯患若是矣。雖今來，何及矣！」無趾曰：「吾惟不知務而輕用吾身，吾是以亡足。今吾來也，猶有尊足者存，
吾是以務全之也。夫天無不覆，地無不載，吾以夫子爲天地，安知夫子之猶若是也！」孔子曰：「丘則陋矣。夫子胡不入乎？請講以所聞。」無趾出。孔子曰：「弟子勉之！夫無趾，兀者也，猶務學以復補前行之惡，而況全德之人乎！」無趾語老聃曰：「孔丘之於至人，其未邪？彼何賓賓以學子爲？彼且蘄以諔詭幻怪之名聞，不知至人之以是爲己桎梏邪？」老聃曰：「胡不直使彼以死生爲一條，以可不可爲一貫者，解其桎梏，其可乎？」無趾曰：「天刑之，安可解！」
魯哀公問於仲尼曰：「衛有惡人焉，曰哀駘它。丈夫與之處者，思而不能去也；婦人見之，請於父母曰『與爲人妻，寧爲夫子妾』者，十數而未止也。未嘗有聞其倡者也，常和人而已矣。無君人之位以濟乎人之死，無聚禄
卒授之國。無幾何也，去寡人而行。寡人卹焉若有亡也，若元與樂是國也。是何人者也？」仲尼曰：「丘也嘗使於楚矣，適見豚子食於其死母者，少焉眴
「不見己焉爾」者，豚子安知其爲母，但知己所食而已，今忽不見己所食也。「不得類焉耳」者，類，似也，今所食之乳，忽不似每日也。使其形者，神也。豚子本不理會得母死，忽棄之而走者，神不相接也。以喻哀駘它前日相處非以形交，乃以神交。一旦失之，如豚子失其母之神。
按佛生日，多説不同：一則應現非常，遇緣即化，故有見聞不同也；一則西域來僧，生處有都城村落，傳事有部類宗計，故各説不同也；一則西域朴略，罕能紀録，庶事寬慢，不尚繁細，故流傳不同也。今且據東土傳記及經律所明，而有多説。
案上統傳、漢法本内傳合阿含經中，皆曰周昭王二十三年七月十五日，現白象瑞，降摩耶夫人胎。明年四月八日，於嵐毗園波羅下，右脅而誕也。
周書異記曰：昭王二十四年甲寅歲四月八日，江河泉池忽然汎溢，井皆騰涌，宫殿震動。其夜，五色光氣貫于太微，遍于西方，作青虹色。時王問太史蘇由，由對曰：有大聖出于西方，故現此瑞。王曰：於國無損乎？對曰：一千年後，聲教當被于此。
又案五運圖云：東周平王四十八年戊午歲佛生。此説則無憑也。又依道安，羅什紀及石柱銘云：周十八主桓王五年乙丑歲佛生。此亦非也。
又費長房開皇三寶録中，定佛是周莊王佗十年甲午四月八日生，以常星不見爲徵也。又法顯曾遊西域，云佛是商王代中生。顯因見師子國三月出佛齒，供養王前，宣曰：佛滅已一千四百九十七載也。顯以晋義熙中逆推，知佛是商時生矣。又廬山度律師衆聖點記云：周貞定王二年甲戌佛生。法寶大師全不取此。又感通傳中，是夏桀之時見佛垂迹也。
次上諸説，帝代不同。一、夏末；二、商末；三、周昭王時；四、平王時；五、桓王時；六、莊王時；七、貞定王時。皆據此方傳記所説。若案經律者，浴佛經云：一切佛皆四月八日生也。瑞應經亦云四月八日生。而薩婆多論中，即云二月八日生。是則内教二説不同也。今謂佛若是夏時生，即今建巳四月八日也。若商時生，即今建辰月八日也。若周時生，即今建卯月八日也。又據南山宣律師問天人曰：此土傳佛生時，或云商代，或周昭王、魯莊公世，如何指的？答曰：皆有所以。弟子是夏桀時生天，具見佛之垂化。然佛有三身，法、報二身，非人天所見，唯化身佛，普被三千，故有百億釋迦，隨機所感，前後不定，不足疑也。
今東京以臘月八日浴佛，言佛生日者。案祇洹圖經，寺中有坡黎師子，形如拳許大，口出妙音。菩薩聞之，皆超地位。每至臘月八日，舍衛城中士女競持香花，來聽法音。詳彼，不言佛生日，疑天竺以臘八爲節日耳。又疑是用多論二月八日，臘月乃周之二月也。東西遼夐，故多差異焉。
又江表以今四月八日爲佛生日者，依瑞應經也。如用周正，則合是今二月八日。今用建巳月，乃周之六月也。詳此濫用建巳月者，有二意焉：一、聞聲便用，不摭實求時；一、翻經者多用夏正，故斯謬耳。若如南山云，并衆生見聞不同，故時節不等，不宜確執。然則兩方相接，三藏所傳，以周昭時生，理爲長也。
重之曰：前言月八日者，爲東夏耶？爲西域耶？若尋條見本，從水求源，則事無不周，理有攸貫。且天竺歲首，諸説不同。高僧傳中，慧嚴與何承天争中邊，言西域以建辰爲歲首。傳又云：十二月三十日號大神變月，即此土正月十五日。此指夏正也。而用十六日生魄，爲月初一日焉。今未詳建辰月爲取今三月月生日爲歲首，爲是月半分之準。西土無正二三月名，但取星直月爲月名耳，如毗舍佉月、迦提月是也。
又葱嶺北諸國，或以建未月爲正首，或春際爲夏安居。是知隨方，宗計各别，況佛在西域説經，羅漢居竺乾造論，必不指東震之月。所言四月八日者，西域四月八日也。以事符合周書異記昭王四月八日祥瑞，疑翻譯時隨聲筆受，妄認夏正也。唯爲有七月十五日臘法經是用此方爲文，令人惑之，故兩存也。
五運圖云：周世聖教靈迹及阿育王造塔置于此土，合有傳記，良以秦始皇焚書，此亦隨爇，故今無處追尋。案始皇時，有沙門釋利房等十八賢者，齎經來化。始皇弗信，遂禁錮之。夜有神人，破獄出之。又漢成帝時，劉向挍書於天禄閣，往往見有佛經。及著列仙傳，得一百三十六人，七十四人已見佛經。以此詳究，知周、秦之代，已有佛教沙門，止未大興耳。至後漢第二主明帝永平七年，因夢金人，乃令秦景、蔡愔、王遵往天竺迎佛教，於月氏遇迦葉摩騰、竺法蘭二沙門入東夏。今以爲始也。于時佛法雖到中原，未流江表，信受未廣，傳行未周。洎孫氏鼎分，封疆阻隔，有康僧會者，本康居國人，赤烏年中，始化於南土也。
原其佛道難思，神蹤本異，不可以常情測，不可以衆例求。唯如東漢僧來，劉向已逢於梵筴；育王塔現，秦朝早有於靈儀。案釋老志曰：釋氏之學，聞於前漢。武帝元狩年中，霍去病獲昆耶王金人，帝以爲大神，列於甘泉宫，燒香禮拜。此佛法流傳之始也。及開西域，遣張騫使大夏還，云：身毒有浮圖之教。哀帝元壽年中，景憲往月支，口授得浮圖經。然時未敦信，道未通行。猶大江之初潦，若巨木之毫末耳。今以漢明帝世，二沙門齎四十二章經及白㲲畫像，爲其始焉。又如感通傳中，周穆王造靈安寺，永州石花捧育王塔等，豈非東漢前耶？斯乃思慮不遑，語議弗及者，可置度外。今且據事迹可思可議故，以永平爲始也。
經像來思，僧徒戾止。次原爰處，必宅浄方。是以法輪轉須依地也，故立寺宇焉。騰、蘭二人角力既勝，明帝忻悦，初於鴻臚寺延禮之。鴻臚寺者，本禮四夷遠國之邸舍也。尋令别擇洛陽西雍門外蓋一精舍，以白馬馱經夾故，用白馬爲題也。寺者，釋名曰：寺，嗣也，治事者相嗣續於其内也。本是司名，西僧乍來，權止公司。移入别居，不忘其本，還標寺號。僧寺之名，始於此也。僧伽藍者，譯爲衆園，謂衆人所居，在乎園圃，生殖之所，佛弟子則生殖道芽聖果也。故經中有迦蘭陀竹園、祇樹給孤獨園，皆是西域之寺舍也。若其不思議之迹，即周穆王造顯濟寺，此難憑準，命曰難思之事也。後魏太武帝始光元年，創立伽藍，爲招提之號。隋煬帝大業中，改天下寺爲道場。至唐，復爲寺也。
案靈裕法師寺誥，凡有十名寺：一曰寺，二曰浄住，三曰法同舍，四曰出世舍，五曰精舍，六曰清浄園，七曰金剛刹，八曰寂滅道場，九曰遠離處，十曰親近處。此土十名，依祇洹圖經，釋相各有意致，如彼寺誥也。今義加六種：一名窟，如後魏鑿山爲窟，安置聖像及僧居是也。二名院，三名林，四曰廟，五蘭若，六普通。
又案，漢明帝崩，起祇洹於陵上。自此百姓墳塚，或作浮圖者焉。洛陽自漢永平至晋永嘉，止有四十二寺。及後魏都洛，盛信佛教，崇構相繼，臣下豪民競置寺宇，凡一千餘所。後趙都鄴，造寺八百餘區，今遺址或存焉。
浴佛者，唐義浄三藏躬游西域，見印度每日禺中維那鳴鐘，寺庭取銅石等像於盤内，作音樂，磨香或泥，灌水，以㲲揩之。舉兩指瀝水於自頂上，謂之吉祥之水，冀求勝利焉。問：浴佛表何？通曰：像佛生時龍噴香雨浴佛身也。然彼日日灌洗，則非生日之意。疑五竺多熱，僧既頻浴，佛亦勤灌耳。東夏尚臘八，或二月、四月八日，乃是爲佛生日也。
行像者，自佛泥洹，王臣多恨不親覩佛，由是立佛降生相，或作太子巡城像。晋法顯到巴連弗城，見彼用建卯月八日行像，以車結縛五層，高二丈許，狀如塔。彩畫諸天形，衆寶作龕，佛坐，菩薩立侍，可二十車，車各樣嚴飾。婆羅門子請佛，次第入城内宿，通夜供養。國國皆然。王及長者立福德醫藥舍，凡貧病者詣其中，醫師瞻候，病差方去。又，嶺北龜兹東荒城寺，每秋分後十日間，一國僧徒皆赴五年大會。國王庶民，皆捐俗務，受經聽法。莊嚴佛像，載以車輦，謂之行像。于闐則以四月一日行像，至十四日訖，王及夫人始還宫耳。今夏臺、靈武，每年二月八日，僧戴夾苧佛像，侍從圍繞，幡蓋、歌樂引導，謂之巡城。以城市行市爲限，百姓賴其消災也。又，此土夏安居畢，僧衆持花執扇，吹貝鳴鐃，引而雙行，謂之出隊迦提也。釋老志曰：魏世祖於四月八日，輿諸寺像，行於廣衢。帝御門樓臨觀，散花致禮焉。又景興尼寺金像出時，詔羽林一百人舉輦，伎樂皆由内給。又安居畢，明日總集，旋繞村城，禮諸制底。棚車輿像，幡花蔽日，名曰三摩近離。斯乃神州行城法也。
昔劉向校書天禄，見有佛經，知于時未事翻傳，必存梵夾。若然，劉向安識梵字而云列仙有七十餘人，已見佛經？又以文殊菩薩亦號列仙耶？蓋劉向博識全才，象胥之學，自能之矣。覽其梵夾，迴作華言，尋認七十許人見佛經也。若論翻譯，則摩騰初出四十二章經，及法蘭同譯十地、佛本生、法海藏、佛本行等經，爲其始也。次則安清、支讖、支謙等相繼翻述。漢末魏初，傳譯漸盛，或翻佛爲衆祐，或翻辟支爲古佛。支讖出首楞嚴經云：佛在王舍城靈鷲頂山中。存没不同，用舍各異。斯乃譯經之椎輪者焉。
佛制毗尼，糾繩内衆。如國刑法，畫一成規。未知誰將毗尼翻爲律號。案漢靈帝建寧三年庚戌歲，安世高首出義決律一卷，次有比丘諸禁律一卷。至曹魏世，天竺三藏曇摩迦羅到許洛，慨魏境僧無律範，遂於嘉平年中，與曇諦譯四分羯磨及僧祇戒心圖記云。此方戒律之始也。
晋孝武之世，有罽賓國沙門僧伽跋澄譯雜毗曇婆沙十四卷。次則姚秦羅什譯大智度、成實，此爲譯論之始。道安録及僧祐出三藏記同，斯楷述也。又單名鞞婆沙，是者迦旃延子撮其要義，引經訓釋，爲毗曇四十四品，斯亦論也。
夫狂蒙寄於伽藍，頓生善念；孟軻鄰其學校，尋染儒風。佛法既行，民人皆化，于時豈無抽簪解佩、脱履投形者乎？乃漢明帝聽陽城侯劉峻等出家，僧之始也。洛陽婦女阿潘等出家，此尼之始也。
案漢、魏之世，出家者多著赤布僧伽梨，蓋以西土無絲織物，又尚木蘭色并乾陀色，故服布而染赤也。然則西方服色，亦隨部類不同：薩婆多部，皂色衣也；曇無德部，絳色衣也；彌沙塞部，青色衣也。著赤布者，乃曇無德僧先到漢土耳。後梁有慧朗法師，常服青納。誌公預記云：興皇寺當有青衣開士，廣行大乘。至朗，果符其言矣。廣明服色，如五部威儀所服經中。今江表多服黑色、赤色衣，時有青黄間色，號爲黄褐、石蓮褐也。東京、關輔尚褐色衣，并部、幽州則尚黑色。若服黑色，最爲非法也。何耶？黑是上染大色，五方正色也。問：緇衣者，色何狀貌？答：紫而淺黑，非正色也。考工記中，三入爲纁，五入爲緅，七入爲緇。以再染黑爲緅，緅是雀頭色，又再染乃成緇矣。知緇本出絳雀頭紫赤色也。故浄秀尼見聖衆衣色，如桑熟椹，乃淺赤深黑也。今秣陵比丘衣色倣西竺緇衣也。又後周忌聞黑衣之讖，悉屏黑色。著黄色衣，起於周也。又三衣之外，有曳納播者，形如覆肩衣，出寄歸傳。講員自許即曳之，若講通一本，則曳一支。講二三本，又隨講數曳之，如納播是也。又後魏宫人見僧自恣，偏袒右肩，乃一施肩衣，號曰偏衫。全其兩扇衿袖，失祇支之體，自魏始也。復次脚曳𩌈𩍜，或革屣󷔺遮短𩍓靴等。寄歸傳云：西域有持竹蓋或持傘者。梁高僧慧韶遇有請，則自攜杖笠也。今僧盛戴竹笠，禪師則葼笠，及持澡罐、漉囊、錫杖、戒刀、斧子、針筒，此皆爲道具也。近有衣白色者，失之大甚。佛記「袈裟變白，不受染色」，此得非是乎？或有識如法衆主奪之而壞其色，真爲護法有力之勝士也。昔唐末豫章有觀音禪師，見南方禪客多搭白納，常以瓿器盛染色，勸令染之。今天下皆謂黄納爲觀音納也。此師早曾聽學，護法爲情，于今稱之。
原其漢魏之僧也，雖剃染成形，而戒法未備，于時二衆，唯受三歸。後漢永平至魏黄初以來，大僧、沙彌，曾無區别。有曇摩迦羅三藏及竺律炎、維祇難等，皆傳律義。迦羅以嘉平正元中，與曇帝於洛陽出僧祇戒心，立大僧羯磨法。東土立壇，此其始也。詳其曼荼羅，大抵施設不同，或巨摩規地，或以木構層，築泥分級，俱名壇也；除土掃地，則名墠也。墠、場、壇不同，皆是西域曼荼羅也。若據律宗，則須結仄隅分限，從其自然，生於作法，緬想魏朝，固應漠落矣。若此方受戒，則朱士行爲其首也。南朝永明中，三吴初造戒壇，此又吴中之始也。唐初，靈感寺南山宣律師按法立壇，感長眉僧隨喜讚歎。立壇應法，勿過此焉。宣撰戒壇經一卷，今行于世。余嘗慨南山不明壇第四層覆釜形儀制，故著覆釜形儀，樂者尋之，以輔博知也。今右街副僧録廣化大師真紹先募邑社，於東京太平興國寺造石戒壇，一遵南山戒壇經，宏壯嚴麗，冠絶於天下也。
愛道初緣，豈爲容易。阿潘出俗，又實希奇。始徒受於三歸，且未全於二衆。按五運圖云：「自漢永平丁卯洎宋元嘉甲戌，中間相去三百六十七年，尼方具戒。」又薩婆多師資傳云：「宋元嘉十一年春，師子國尼鐵索羅等十人，於建康南林寺壇上爲景福寺尼慧果、浄音等二衆中受戒法事，十二日度三百餘人。此方尼於二衆受戒，慧果爲始也。」知阿潘等但受三歸。又晋咸康中，尼浄撿於一衆邊得戒，此亦未全也。及建武中，江北諸尼乃往僧寺受戒，累朝不輟。近以太祖敕不許尼往僧中受戒，自是尼還於一衆得本法而已，戒品終不圓也。今聖英達明斷，護法之士，宜奏乞仍舊行之，免法滅之遄速焉。
自佛法東傳，事多草昧，故高僧傳曰：設復齋懺，同於祠祀。魏晋之世，僧皆布草而食，起坐威儀、唱導開化，略無規矩。至東晋有僞秦國道安法師，慧解生知，始尋究經律，作赴請、僧跋、讚禮、念佛等儀式，凡有三例，一曰行香定座是也。宣律師赴請設則篇大明軌則，圓頂之徒，苟不披覽，破穀之誚，而乃自貽，吁哉！近聞有西江商客賽願營齋，先示文疏，數僧無能讀者，被商客驅之，一何可笑！後生聞此，當寅夜攻學，一則不虚受施，一則覆庇群僧，一則揚名於四方也。
西域之法，禮有多種，如傳所明。禮拜者，屈己也；旋遶者，戀慕也；偏袒者，亦肉袒也；脱革屣者，不敢安也；和南者，先意問訊也；避路者，尚齒也。諸例常聞，不煩多述。若尼禮於僧，自傳八法。比丘奉上，接足至三，莫不盡恭，如事令長也。近以開坐具便爲禮者，得以論之：昔梵僧到此，皆展舒尼師壇，就上作禮。後世避煩，尊者方見開尼師壇，即止之，便通叙暄涼。又展，猶再拜也，尊者還止之。由此只將展尼師壇擬禮，爲禮之數，所謂蓌拜也。如此設恭，無乃大簡乎？然隨方爲清浄者，不得不行也。又如比丘相見，曲躬合掌，口云「不審」者何？此三業歸仰也，謂之問訊。其或卑問尊，則不審少病少惱，起居輕利不？上慰下，則不審無病惱，乞食易得，住處無惡伴，水陸無細蟲不？後人省其辭，止云「不審」也，大如歇後語乎。又臨去，辭云「珍重」者何？此則相見既畢，情意已通，囑云「珍重」，猶言善加保重、請加自愛、好將息、宜保惜同也。若西域相見，則合掌云「和南」，或云「盤茶味」，久不見，乃設禮。若尊嚴師匠，則一見一禮。今出家者以華情學梵事耳，所謂半華半梵，亦是亦非。尋其所起，皆道安之遺法。是則住既與俗不同，律行條然自别也。或云僧上表疏，宜去頓首，以其涉祝宗之九拜者，余觀廬山遠公、太山朗公答王臣之作，皆名下稱頓首。遠公講禮，群賢釆義，豈濫用哉？且頓首者，頭委頓而拜也。今文云頓首而身不躬折，何爲拜乎？又道流相見，交手叩頭而云稽首，亦同也。然秉筆者，避之爲敏矣。
乍翻法語，未貫凡情，既重譯而乃通，更究文而暢理，故箋法作焉。沈隱之義，指掌可知矣。五運圖云：康僧會吴赤烏年中，注法鏡經。此注經之始也。又道安重注了本生死經，云「魏初有河南支恭明爲作注解」。若然者，南注則康僧會居初，北注則支恭明爲先矣。
朱士行，潁川人也。志業方正，少懷遠悟，脱落塵俗。出家之後，專務經典，常講道行般若，每歎譯理未盡，乃於魏甘露五年，發迹長安，度流沙，至于闐，得梵書正本九十章。彼國多小乘學者，譖於王曰：「漢地沙門，欲以婆羅門書惑亂正法，何不禁之？聾盲漢地，王之咎也。」王乃不聽齎經東去。士行因請燒之爲驗。于時積薪殿前，誓畢而焚，其經無損，王始歸信。士行寄經還國。竺叔蘭、無羅叉譯爲放光般若。叡法師云「士行於洛中講小品，往往不通。遠出流沙，求大品歸，出爲晋音」是也。士行曹魏時講道行經，即僧講之始也。
東晋廢帝太和三年戊辰歲，洛陽東寺尼道馨，俗姓羊，爲沙彌時，誦通法華、維摩二部。受大戒後，研窮理味，一方道學，所共師宗。尼之講説，道馨爲始也。
經教東流，始則朱士行講説，未形於文字。分科注解，其道安法師歟？安師注經，常恐不合佛意，俄夢道人曰「合理」，即賓頭盧也。或曰：「注經與造疏全别，何推安公爲首耶？」答：「注是解經，與别行疏義殊號而同實，矧分其科節，不長途散釋，自安之意乎？」次則僧叡造維摩疏，道生著維摩、法華、泥洹、小品疏，世皆寶之。
元魏世法聰律師者，原是曇無德羯磨得戒，而常習僧祇。一日自悟，乃歎曰：「體既四分而受，何得異部明隨？」於是罷講祇律，手披目閲，敷揚四分。有門人道覆旋抄，漸成義疏。覆公即解四分之始也。至宋元嘉中，慧詢善僧祇、十誦，更製條章，即解二律之始也。今五臺山北寺相傳有聰師講律之遺迹焉。
毗曇慧學，對法命家，雖晚見於翻傳，而敏成於智母。疇初稽考，越措疏文，唯成實一宗，最多法相。北則羅什删略付授嵩法師，故後魏主太和十年，幸徐州白塔寺，詔曰「此寺近有名僧嵩法師，受成實論於什公，後授淵法師，又授登、紀二法師，朕每覽成實」云。道登嘗傳論於禁中，此北朝之始也。又僧道，禪經律論，一皆精博，姚興同輦還宫，著成實、三論義疏。此又在先矣。南則僧柔講宣，故出三藏記曰：「齊永明七年十月，文宣王招集京師碩學名僧五百人，請定林寺僧柔、謝寺慧次於普弘寺講。」此南朝之始也。又肇、叡諸師講中、百、十二門等論，疏義迭生，相繼無盡也。
敷宣之士，擊發之由，非旁人而啓端，難在座而孤起。故梁武講經，以枳園寺法彪爲都講。彪公先一問，梁祖方鼓舌端，載索載徵，隨問隨答。此都講之大體也。又支遁至會稽，王内史請講維摩，許詢爲都講。許發一問，衆謂支無以答；支答一義，衆謂詢無以難。如是問答，連環不盡。是知都講，實難其人。又僧伽跋陀羅就講，弟子法勇傳譯，僧念爲都講。又僧導者，京兆人也，爲沙彌時，僧叡見而異之曰：「君於佛法，且欲何爲？」曰：「願爲法師作都講。」叡曰：「君當爲萬人法主，豈對揚小師乎？」此則姚秦之世，已有都講也。今之都講，不聞擊問，舉唱經文，蓋似像古之都講耳。
禪法濫觴，自此秦世。僧叡法師序關中出禪經，其文則明心達理之趣也，然譬若始有其方，未能修合，弗聞療疾，徒曰醫書。矧以大教既敷，群英分講，注之者矜其詞義，科之者逞其區分，執塵摇指，但尚其乘機應變，解紛挫鋭，唯觀其智刃辭鋒，都忘所詮，不求出離。江表遠公慨禪法未敷，於是苦求而得也。菩提達磨祖師觀此土之根緣，對一期之繁紊，而宣言曰：不立文字，遣其執文滯逐也。
達磨之道既行，機鋒相遘者唱和，然其所化之衆，唯隨寺别院而居，且無異制。道信禪師住東林寺，能禪師住廣果寺，談禪師住白馬寺，皆一例律儀，唯參學者或行杜多，糞掃五納衣爲異耳。後有百丈山禪師懷海創意經綸，别立通堂，布長連牀，勵其坐禪。坐歇，則帶刀斜卧，高木爲椸架，凡百道具，悉懸其上，所謂龍牙杙上也。有朝參暮請之禮，隨石磬木魚爲節度。可宗者謂之長老，隨從者謂之侍者，主事者謂之寮司，共作者謂之普請。或有過者，主事示以柱杖，焚其衣鉢，謂之誡罰。凡諸新例，厥號叢林，與律不同，自百丈之始也。
嗟乎！騫、憲雖征，只爲開荒而奉命；騰、蘭既至，未聞克志以求經。亦猶決一隄塘，内水既出，外水亦入，一出一入，然後知平矣。魏洛陽朱士行誓往西天，尋求般若，僧祐以爲東僧西往之始焉。然只在葱嶺之北于填而止。晋法顯募同志數十人，游于印度，登靈鷲山，此乃到中天之始也。厥後交肩接迹，至有漢寺别居東夏之僧，決隄之喻，居可驗矣。若論傳譯之人，則多善一方，罕聞通解。唯奘三藏究兩土之音訓，瞻諸學之川源，如從佛聞，曲盡意。次則義浄躬游彼刹，妙達毗尼，改律範之妄迷，注密言之引合，遂得受持有驗，流布無疑矣。原其後漢以來，譯者相續。洎唐元和年中，翻本生心地觀經，之後百六十載，寂爾無聞。宋太祖嘗遣百餘僧往西方求法，大宋太平興國七年，有詔立譯經院于東京太平興國寺之西偏，聚三藏天息災等梵僧數員，及選兩街明義學僧，同譯新經。譯經之務，大宋中興也。
密藏者，陀羅尼法也。是法祕密，非二乘境界諸佛菩薩所能游履也。舊譯云持，新譯云性，本其原則微妙法性也，形其言則陀羅尼母也，究其音則聲明也，窮其文則字界緣也。出三藏記云：神咒者，總持、微密持也。高僧傳中，帛尸梨密多羅，本西域人，東晋之初，至于建業，王導、周伯仁、庾亮皆欽重之。善持咒術，所向多驗。時江東未有咒法，密出孔雀王咒，咒法之始也。北魏則嵩山菩提流支咒井樹等，頗有靈效。唐朝則智通法師甚精禁咒焉。次有不空三藏，於京大興善寺廣譯總持教，多設曼荼羅，神術莫可知也。灌頂壇法，始於不空。代宗永泰年中，敕灌頂道場處選二七人，爲國長誦佛頂咒，及免差科地税云。梁末後唐世，道賢闍梨者一夕夢游五天竺，見佛指示此某國聚落。洎旦，頓解五印言音，毫釐不爽。今傳粉壇法，並宗此師，鳳翔阿闍梨是也。後唐清泰帝尤旌其道，後隨駕入洛而卒。今塔在龍門，近東京南。日本大師常爲王公大人演密藏，至今弟子繁衍，傳其業者，號曰「三藏」。或兼講經律論者，則稱「傳顯密藏」也。
夫學不厭博，有所不知，蓋闕如也。吾宗致遠，以三乘法而運載焉。然或魔障相陵，必須禦侮。禦侮之術，莫若知彼敵情。敵情者，西竺則韋陀，東夏則經籍矣。故祇洹寺中有四韋陀院，外道以爲宗極。又有書院，大千界内所有不同文書，並集其中，佛俱許讀之。爲伏外道，而不許依其見也。此土古德高僧，能攝伏異宗者，率由博學之故。譬如夷狄之人，言語不通，飲食不同，孰能達其志、通其欲？其或微解胡語，立便馴知矣。是以習鑿齒，道安以詼諧而伏之；宗、雷之輩，慧遠以詩、禮而誘之；權無二，復禮以辨惑而柔之；陸鴻漸，皎然以詩式而友之。此皆不施他術，唯通外學耳。況乎儒道二教，義理玄邈，釋子既精本業，何妨鑽極以廣見聞？勿滯於一方也。
佛法流行，隨時制斷。合毗尼之繩糾，則案毗尼；堪别法之處量，須循别法。故佛訶比丘云：巧避我制，造種種過。故許同時立方毗尼。涅槃後立未來教，以爲律範所不圍，篇科所不載，則比附而求之也。以是篇聚之外，别有僧制焉。今時比丘或住一林、居一院，皆和衆立條，約束行止，俾不罹於愆失也。晋道安法師傷戒律之未全，痛威儀之多缺，故彌縫其闕，埭堰其流，立三例以命章，使一時而生信：一、行香定座上講，二、六時禮懺，三、布薩等法。過踰此法者，則别立遮防。安弟子法遇講化於荆州，時有學徒飲酒，遇罰而不遣。安在襄陽聞之，封小箠以寄遇。遇詳師意，集衆諭之，令直日打遇二十撲，封箠却還。故習鑿齒與謝安書云：安能肅衆。上之三例，天下翕然奉行也。又支遁立衆僧集儀度，慧遠立法社節度，至于宣律師立鳴鐘軌度、分五衆物儀、章服儀、歸敬儀，此並附時傍教，相次而出。鑿空開荒，則道安爲僧制之始也。後魏世宗宣武帝即位，下詔曰：「緇素既分，法律亦異。道教彰於互顯，禁勸各有所宜。其僧犯殺人以上罪，依俗格斷，餘犯悉付昭玄，以内律僧制判之。」時魏與梁通和，要貴多遣人隨使交易，唯崔暹寄求佛經，梁祖繕寫，并幡花讚唄送至館。暹嘗命沙門明藏著佛論而己署名，其好佛法爲若此也。先是僧尼猥濫，暹奏設科條篇，沙門法上爲昭玄都以撿約之。又南齊文宣王著僧制一卷。又梁祖造光宅寺，詔法雲爲寺主，創立僧制，用爲後範。觀其北魏、南朝俗施僧制，而皆婉約，且不淫傷，由輕法之網羅，有惡人之穿穴，脱漏而墮，不至誅刑之上，其可得乎？爲僧者苟未修行，但能避刑憲，亦逍遥之上士也。
香也者，解穢流芬，令人樂聞也。原其周人尚臭，冥合西域重香。佛出姬朝，遠同符契矣。經中長者請佛，宿夜登樓，手秉香罏，以達信心。明日食時，佛即來至。故知香爲信心之使也。大遺教經曰：比丘欲食，先燒香唄讚之。又經中蛇呼比丘自説宿緣，令爲懺悔，并將仙提來取我行香。此方教法既行，經律散漫，故安法師三例中，第一是行香定座上講，斯乃中夏行香之始也。後魏及江表皆重散香，且無沿革。至唐高宗朝，薛元超、李義府奉敕爲太子齋行香，因禮奘三藏。又中宗設無遮齋，詔五品以上行香。或用然香薰手，或將香粖遍行，謂之行香。後不空三藏奏爲高祖、太宗七聖忌辰設齋行香，敕旨宜依，尋因多故，不齋，但行香而已。文宗朝，中書崔蠡上疏云：「國忌設齋，百官行香，事無經據，伏請停廢。」敕曰：「崔蠡所奏，遂遣討尋本末，禮文令式，曾不該明。其兩京天下州府，國忌於寺觀行香，今後並宜停罷。」嘗試論之：崔蠡言無經據者，蛇之行香，豈無經也？安公引教設儀，豈無據也？敕云「討尋本末，禮文令式，曾不該明」者，三代之禮，何嘗言飯釋子而行香耶？且令式唯是歷代沿革之法律，如代宗後之條格，豈標在隋末唐初之令式乎？矧以禮出儒家，詎可將釋書爲據？事因釋氏，無宜用儒典爲憑。就體證之，方云合理。儒流不許，還引儒書，何異獄訟之人召親黨而作證！若欲除廢，其無辭乎！夫孝子事祖考，唯善是從，徇葬不益於生生，固宜寢也。行香是薦於冥漠，知無不爲。觀文宗薄於祖宗，宜其寄坐矣。或曰：何必行香爲？通曰：如周之尚臭，燔柴血膋薌蕭，言天歆其臭也。天豈食血膋薌蕭之氣邪？由人尚其臭，故以臭而事天也。若然者，佛教重香，寧可奪乎？況百官行香，代君也。百官事祖宗，亦臣子也。苟欲廢之，如忠孝何？宣宗即位，再興斯道。大中五年，敕京城及外州府，國忌行香，並須清潔，不得攜酒肉入寺烹炮，既失嚴恪之心，頗乖追薦之道云。自此至于哀帝，行香如舊。朱梁廢唐，七廟方止。開平三年大明節，百官入寺，行香祝壽。後還薦祖宗行香，于今不絶。晋天福五年，竇貞固奏：國忌宰臣跪爐，百官列座。今欲宰臣跪爐，百官立班。行香後飯僧百人，永爲常式。宋太宗淳化三年，虞部員外郎李宗訥奏：國忌行香，請宰臣已下行香後禁酒食，表其精潔。敕下，御史臺依行。
是歲八月，禮部侍郎、平章事文彦博加吏部侍郎、昭文館大學士監修國史；樞密使、工部侍郎宋庠爲兵部侍郎同平章事，參知政事龐籍爲工部侍郎充樞密使。
是歲張先六十歲，劉攽二十六歲，王安石二十九歲，程頤十六歲，蘇頌二十九歲，曾鞏三十一歲，曾肇三歲，孫覺二十二歲。覺字莘老，時登馮京榜進士，授河南縣主簿。是歲蘇軾十三歲，蘇轍十一歲，黄庭堅四歲，米芾一歲，徐積二十一歲。
秦譜：「宋仁宗皇祐元年己丑，先生生。」淮海後集卷六書王氏齋壁：「皇祐元年，余先大父赴官南康道出九江，余實生焉。」
是歲六月，仁宗撰明堂樂八曲，翰林學士承旨王堯臣與太常參議阮逸上編鐘四清聲譜法。
是歲，范仲淹知杭州。晏殊遷户部尚書，拜觀文殿大學士知永興軍，辟張先爲通判，孫莘老爲河南主簿。米芾生。
是歲九月，賜國子博士梅堯臣同進士出身，仍改太常博士。長編卷一七一云：「堯臣，詢從子，工於詩，宋興以詩名家，爲世所傳，如堯臣者蓋少。大臣屢薦堯臣，宜在館閣，召試學士院，而有是命。」
是歲十月，龐籍加同平章事、昭文館大學士監修國史及譯經使。宋庠落職出知河南府，文彦博出知許州。
是歲冬十月，殿中丞胡瑗落致仕，爲光禄寺丞、國子監直講，同議大樂。十二月壬辰，兩府及侍臣觀新樂於紫宸殿。
是歲秋七月，詔刊修唐書官宋祁、編修官范鎮速上所修唐書。是月戊子，龍圖閣直學士吏部郎中歐陽修知同州。八月癸卯，詔觀文殿大學士晏殊五日一赴内殿起居；壬子，復詔晏殊赴經筵，賜坐杌如宰相儀。九月辛酉朔，以殿中丞王安石爲群牧判官，安石力辭，歐陽修諭之，乃就職。癸亥，歐陽修遷翰林學士。
是歲孫莘老合肥簿滿秩，改太平令。茆泮林孫莘老年譜引王闢之澠水燕談録云：「孫莘老初爲太平令，有吕同者學於孫……」並案云：「先生爲太平令，宋史本傳不載，兹據補。」
三月癸未，蔡襄自開封府出知泉州。襄工筆札，爲北宋大書法家。
六月戊戌，文彦博自忠武軍節度使、檢校太尉兼知永興軍加禮部尚書、同平章事、昭文館大學士兼譯經潤文使。富弼自宣徽南院使、檢校太保、判并州加户部侍郎、同平章事、集賢殿大學士。劉沆自工部侍郎、同平章事加兵部侍郎、監修國史。陳執中罷相，以檢校太尉、同平章事、鎮海軍節度判亳州。
六月乙巳，儂智高母阿儂、弟智光、子繼宗、繼封伏誅。
先生始入小學。時先生父元化公從胡瑗遊於太學，歲時歸覲，數稱王觀及其從弟覿，先生心慕之。
淮海集卷三十三李氏夫人墓誌銘：「至和中，先君遊太學，事安定先生胡公。歲時歸覲，具言太學人物之盛，數稱海陵王君觀及其從弟覿有高才，力學而文，流輩無與比者。余時爲兒侍左右，聞而心慕之，願即見，蓋不可得矣。」
五月己未，以陳執中爲左僕射、觀文殿大學士知亳州。十二月壬戌，文彦博自禮部尚書、同平章事加監修國史。戊申，劉沆罷相，出知應天府。
是歲，周邦彦生。夏承燾張子野年譜案：「王國維清真先生遺事作嘉祐二年，陳思清真居士年譜稿作嘉祐三年，皆偶誤。」
是歲春正月，歐陽修權知貢舉，文風自是少變。長編卷一八五載：「癸未，翰林學士歐陽修權知貢舉。先是，進士益相習於奇僻，鉤章棘句，寖失渾淳，修深疾之，遂痛加裁抑，仍嚴禁挾書者。及試牓出，時所推譽皆不在選。囂薄之士，候修晨朝，羣聚詆斥之，至街司邏吏不能止。或爲祭歐陽修文投其家，卒不能求其主名置於法；然文體自是亦少變。」
是歲三月，蘇軾蘇轍曾鞏試禮部，俱中第。得人之盛，號稱一時。夏四月，母程氏卒，隨父還蜀奔喪。
是歲六月丙午，吏部尚書平章事文彦博罷爲河陽三城節度使判河南府兼西京留守；富弼自户部侍郎、同平章事加禮部侍郎、昭文館大學士、監修國史兼譯經潤文使；韓琦自樞密使、工部尚書依前官加同平章事、集賢殿大學士；宋庠爲樞密使。
二月丁丑，置館閣編定書籍官，以祕閣校理蔡抗、陳襄、集賢校理蘇頌、館閣校勘陳繹，分昭文、史館、祕閣書而編定之。
是歲黄庭堅游學淮南。黄㽦山谷先生年譜：「按：建中靖國元年五月癸未，先生跋王子予外祖劉仲更墨蹟云：庭堅年十五六，時游學淮南。蓋是時先生母舅李公擇在淮南，詳見後注。公擇名常，子予名雩。」
是歲，蘇軾服闋，父子如京師。施宿東坡先生年譜：「秋七月，免喪。九月，侍宫師如京師。歲除，至長安。」又孫汝聽蘇潁濱年表：「四年己亥，十月，侍父遊京師。十二月，至江陵，集舟中所爲詩賦一百，爲南行集。」
是歲，孫莘老自太平來京，編昭文館書籍。茆泮林孫莘老年譜引宋史本傳云：「仁宗擇名士編校昭文書籍，覺首預選，進館閣校勘。」並案云：「本傳不詳何年，據宋程俱麟臺故事，嘉祐四年正月，三館祕閣各置官編校書籍，故知先生被召，當在是年也。」
四月癸未，孫抃除樞密副使；十一月辛丑，張昪、孫抃並自樞密副使，除參知政事。昪亦能詞。
七月戊戌，翰林學士歐陽修等上所修唐書二百五十卷。九月丁亥，歐陽修兼侍讀學士、起居舍人知制誥。十一月辛丑，歐陽修爲樞密副使。
八月甲子，蘇洵爲試校書郎。長編卷一九二云：「甲子，眉州進士蘇洵爲試校書郎。洵年二十七，始發憤爲學，歲餘舉進士，又舉茂才異等，皆不中，悉焚其常所爲文，閉户益讀書，遂通六經、百家之説，下筆頃刻數千言。嘉祐初，與其二子軾轍至京師，翰林學士歐陽修上其所著權書、衡論、機策二十二篇，宰相韓琦善之，召試舍人院，再，以疾辭。本路轉運使趙抃等皆薦其行義推於鄉里；而修又言洵既不肯就試，乞就除一官，故有是命。」案：施宿東坡先生年譜云：「春正月，軾至京師，歐陽文忠公舉先生應材識兼茂、明於體用科。」孫汝聽蘇潁濱年表云：「五年庚子，轍自江陵至京師。途中所爲詩賦又七十三篇，爲南行後集。……三月，以選人至流内銓，天章閣待制楊畋調銓之官吏，轍授河南府澠池縣主簿。……於是，畋舉轍應才識兼茂、明於體用科，兄弟寓懷遠驛。」驗之東坡集卷二王文誥案「起嘉祐五年庚子正月，自荆州陸行，二月至京師」，則蘇氏兄弟之抵京，應在是年二月，東坡年譜可能誤載。
閏八月庚子，歐陽修自禮部侍郎、樞密副使除參知政事；韓琦自工部尚書、同平章事加昭文館大學士、監修國史；曾公亮自樞密副使加同平章事、集賢殿大學士。
秋八月，試賢良方正之士，考官吴奎、楊畋、王安石。九月御試，考官胡宿、沈遘、范鎮、司馬光、蔡襄。是時蘇軾兄弟試於祕閣。東坡先生年譜云：「先生試祕閣六論合格；御試策，入三等，授大理評事簽書鳳翔府節度判官廳事。……時子由將就試，忽感疾卧病，自料不能及矣，韓忠獻知之……欲展限以俟，上許之。及子由全安方引試，比常例展二十日。……冬十一月，先生之官鳳翔。是年五月，宫師始以歐公薦授官。」又據蘇潁濱年表云，八月己卯，以轍爲試祕書省校書郎，充商州軍事推官。「是時父洵被命編修禮書，而兄軾出簽書鳳翔判官，傍無侍子，轍乃奏乞養親，詔從之。十二月，軾赴官，十九日與轍别於鄭州西門外。」則洵五年八月係試校書郎，至六年八月始正式被命編修禮書也。
是歲，黄庭堅在淮南，孫莘老自京師歸高郵，以其女蘭溪妻之。案：黄㽦山谷先生年譜云：「先生有作二室墓誌云：『庭堅年十七，從舅氏李公擇學於淮南，始識孫公。得聞言行之要，啓迪勸奬，使知向道之方者，孫公爲多。孫公憐其少立，故以蘭溪歸之。」茆泮林孫莘老年譜云：「嘉祐六年辛丑，三十四歲，自京師歸高郵，黄庭堅來謁，以女許嫁庭堅。」並案云：「而山谷詩和答莘老見贈云：『往歲在辛丑，拜公古邗溝。』故知先生自京師歸高郵。」
淮海後集卷三奉和莘老詩云：「童子何知幸最深，久班籍湜奉登臨。挾經屢造芝蘭室，揮麈常聆金玉音。黄卷香焚春晼晚，絳紗人散夜蕭森。」案：籍湜未詳借指何人。既云「童子」，又曰「久班」，可知先生之識莘老當在十三歲以後。姑繫於此。少游於莘老當有戚誼，淮海集卷三十與孫莘老學士簡云：「前書聞婆姨縣君服藥甚久，徐氏弟兄及妻子皆憂撓不知所爲，近聞得僧法寶者調治已平。」婆姨縣君，指莘老之妻。徐氏弟兄，未詳所指。茆泮林孫莘老年譜云：「慶曆六年丙戌，十九歲，娶某氏。」原案引少游語，並云：「疑是娶於徐氏。」少游妻徐文美，係潭州主簿徐成甫之女，其先自興化遷至高郵，莘老妻蓋與成甫姊弟行，因稱之曰「婆姨」。淮海集卷三十六徐君主簿行狀謂其外舅徐成甫有「子男五人，曰文通、文仲、文剛、文饒、文昌」，蓋即所謂「徐氏兄弟」也。
是歲，黄庭堅在漣水軍從學於孫莘老。案：茆泮林孫莘老年譜云：「嘉祐七年壬寅，莘老在漣水軍，俞澹、黄庭堅從學。宋葉夢得避暑録話：『俞澹，字清老，揚州人，與魯直同從孫莘老學於漣水軍。魯直時年十七八，自稱清風客。』」
四月甲申，宰相韓琦加門下侍郎兼兵部尚書，進封衛國公；曾公亮加中書侍郎兼禮部尚書；樞密使張昪加參知政事；歐陽修、趙㮣並加户部侍郎。
四月己亥，立英宗后京兆郡君高氏爲皇后。案：元祐時高后權同聽政至八年。
是歲，蘇軾在鳳翔，以覃恩轉大理寺丞。世傳其父洵作辨姦論詆王安石，清蔡上翔王荆公年譜考略卷十辨之云：「聞杜鵑、辨姦，皆僞書也，遂爲荆公兩大公案。作僞者亦皆年歲不合，事實亦異。」又考略云：「慶曆二年，介甫年二十二成進士，已踐仕途。四年，曾子固稱其人爲古今不常有。皇祐三年，文潞公薦其恬退，乞不次進用。至和二年，初見歐陽公，次年以王安石吕公著並薦於朝，稱安石德行文章爲衆所推，則年三十六也，而是年明允至京師，始識安石，安有臚列醜惡一至此極，而猶屢見稱於南豐廬陵潞國若此哉？」「明允衡量古人，料度時事，偏見獨識，固多有之，然能自暢其説，實爲千古文豪。以嘉祐全集考之，亦惡有辨姦亂、雜無章若此哉？」
是歲，孫莘老在京師，七月，與趙彦若、孫洙、曾鞏等校定陳書，上之。
閏五月，宰臣韓琦遷右僕射；曾公亮、富弼並遷户部尚書；參知政事歐陽修趙㮣並爲吏部侍郎。
二月丙午，賜進士、明經諸科彭汝礪等三百六十一人及第出身。孫莘老之弟覽字傳師與邑中孫升字君孚、喬執中字希聖同登進士第。黄庭堅落第，然與孫升、喬執中同看榜，不少見於顔色，喬嘗與莘老言而重之。見孫公談圃及莘老年譜。
是歲二月，蘇軾自鳳翔還抵京師，磨勘轉殿中丞，除判登聞鼓院，尋召試館職，除直史館。夏，其妻王弗卒。是歲，蘇轍爲大名府留守推官，尋差管勾大名府路安撫總管司機宜文字。
春正月，濮議愈烈。宋史紀事本末卷三十六載，濮王崇奉之議久而未定，侍御史吕誨、范純仁、監察御史吕大防引義固争，以爲王珪議是，章七上，不報，遂劾韓琦專權，歐陽修首開邪議。既而皇太后手詔中書，宜尊濮王爲皇，夫人爲后，皇帝稱親。於是，吕誨、范純仁、吕大防皆貶官，吕公著出知蔡州。時趙鼎、趙瞻、傅堯俞使契丹還，以嘗與吕誨言濮王事，即上疏乞通貶，許之。誨等既出，濮議亦寢。
二月乙酉，殿中丞蘇軾直史館。長編卷二百七載：英宗在藩邸，聞軾名，欲以唐故事召入翰林，便受知制誥。韓琦曰：「蘇軾遠大之器也，他日自當爲天下用。」且以爲暫不可爲知制誥。他日，歐陽修具以告軾，軾曰：「韓公待軾之意，乃古所謂君子愛人以德者也。」
春正月丁巳，英宗崩於福寧殿。神宗趙頊即位，時年二十。乙未，尊皇后高氏爲皇太后。二月乙酉，立安國夫人向氏爲皇后，敏中之曾孫女也。
正月戊辰，韓琦自尚書右僕射、同平章事、魏國公加守司空兼侍中；九月辛丑，韓琦罷相，以守司徒兼侍中、檢校太師、鎮安武勝軍節度使出判相州；壬寅，曾公亮自集賢殿大學士、同中書門下平章事加尚書左僕射。
三月壬申，歐陽修自尚書左丞、參知政事以觀文殿學士、刑部尚書知亳州。時彭思永、蔣之奇謗其「帷薄不檢」，神宗怒，幾欲誅之。
閏三月癸卯，以王安石知江寧府。宋史紀事本末卷三十七云：「終英宗之世，安石被召未嘗起，韓維、吕公著兄弟更稱揚之。神宗在潁邸，維爲記室，每講説見稱，輒曰：『此非維之説，維友王安石之説也。』維遷庶子，又薦王安石自代，帝由是想見其人。及即位，召見之，安石不至。帝謂輔臣曰：『安石歷先帝朝，召不赴，或以爲不恭，今又不至，果病邪？有所要邪？』曾公亮曰：『安石真輔相材，必不欺罔。』吴奎曰：『臣嘗與安石同領羣牧，見其護前自用，所爲迂闊。萬一用之，必紊綱紀。』帝不聽，乃有江寧之命。」又云：「九月，以王安石爲翰林學士，時，宰相韓琦執政三朝，或言其專；曾公亮因力薦王安石，覬以間琦。琦求去益力，帝不得已，從之。……琦對曰：『安石爲翰林學士則有餘，處輔弼之地則不可。』帝不答。」
閏三月甲辰，吕公著、司馬光並爲翰林學士。丙午，劉攽、王存爲館閣校勘，並以召試學士院入等也。
是歲春，夏主諒祚遣使獻方物謝罪。時神宗新即位，因賜詔諭停戰修好。冬十月癸酉，青澗守將种諤襲夏人嵬名山，遂復綏州。西方用兵自此始。
六月辛未，始下詔議新法。畢沅續資治通鑑卷六十五載：「辛未，詔天下官吏有能知差役利害，可以寬减者，實封條析以聞。先是三司使韓絳言：『害農之敝，無甚差役之法。重在衙前，多致破産；次則州役，亦須重費。……』帝納其言，故有是詔。役法之議始此。」
冬十月，翰林學士司馬光，初進讀通志於邇英閣，賜名資治通鑑。神宗親爲製序，略曰：「博而得其要，簡而周于事，是亦典刑之總會，册牘之淵林矣。」
是歲，蘇軾兄弟在蜀居喪，並合葬父母於眉州彭山安鎮鄉可龍里老翁泉側。
是歲，曾鞏在京編校史館書籍。其弟曾肇年二十一，登進士弟。調黄巖主簿，用簡亢薦，爲鄭州教授，擢崇文校書館閣校勘，兼國子監直講，同知太常禮院。肇後與少游往來。
夫人名文美，潭州寧鄉主簿徐成甫之長女。詳見卷首傳略。
正月丙申，參知政事趙㮣以年老求去，罷知徐州；以龍圖閣學士、給事中、權三司使唐介除參知政事。
是歲，黄庭堅赴葉縣尉，九月到汝州。晁補之從父宦遊杭州。張耒遊關西。
是歲，四月辛亥，以孫莘老爲右正言，同知諫院，與神宗言革積弊；七月辛巳授太子中允，仍知諫院；八月疏論邵亢，奪官降兩級，出判越州，徙知通州。
是歲，曾鞏在京編校史館書籍，爲英宗實録檢討官，陳師道來謁，遂業其門。見宋魏衍彭城陳先生集記。
二月己亥，以觀文殿大學士、判汝州富弼爲尚書左僕射兼門下侍郎、平章事。十月丙申，以與王安石政見不合辭位，出判亳州，以尚書右丞、知樞密院事陳升之旭行禮部尚書、同平章事；而以行吏部侍郎、同平章事、集賢殿大學士曾公亮加昭文館大學士、監修國史、兼譯經潤文使魯國公。
是歲春，蘇軾至京，除判官告院兼判尚書祠部；五月，議貢舉不當改；秋，爲國子監考試官，以發策爲安石所怒。冬，使權開封府判官。
是歲，孫莘老自通州召還，知諫院同修起居注，改知審官院。案：續資治通鑑卷六十七云，是歲十一月，「帝欲用蘇軾同修起居注，王安石譖之，乃罷軾不用，用蔡延慶、孫覺。」
是歲，王安石爲參知政事，實行變法。正月，詔諸路散青苗錢，禁抑配。三月己亥，神宗始御集英殿策試進士，罷詩、賦、論三題。十二月乙丑，立保甲法，戊寅，行免役法。
是歲春，韓琦、傅堯俞、孫莘老、李公擇、吕公著、吕公弼、張戬、程顥、王子韶、陳襄等極言新法不便。
二月，韓琦解河北安撫使，止領大名府路；傅堯俞以兵部員外郎同判流内銓；三月丙辰，右正言、知審官院孫覺莘老貶知廣德軍；夏四月戊辰，御史中丞吕公著罷；己卯，參知政事趙抃亦因上疏極論新法罷職，出知杭州；監察御史裏行程顥出爲京西路同提點刑獄；壬午，右正言、知諫院李常公擇落職，通判滑州；監察御史裏行張戬貶知公安縣、王子韶貶知上元縣；癸未，侍御史知雜事陳襄，罷爲同修起居注；七月辛卯，新判太原府歐陽修因論青苗法不便，罷宣徽南院使知蔡州；壬辰，樞密副使吕公弼因數勸王安石罷新法，出知太原府；九月庚子，曾公亮以不附安石罷相；甲寅，翰林學士司馬光求去益力，出知永興軍；冬十月，陳升之以母憂罷相；乙酉，翰林學士范鎮因薦蘇軾爲諫官，軾被劾，又力争之，因罷職；丙子，知山陰縣陳舜俞自劾違旨不散青苗錢，謫監南康軍鹽酒税。
夏四月，以樞密副使韓絳兼參知政事，以李定爲太子中允、監察御史裏行；癸未，以淮南轉運使謝景温爲工部郎中兼侍御史知雜事；秋七月壬辰，以御史馮京爲樞密副使；九月戊子朔，吕惠卿遭父喪去職；以曾布爲崇政殿説書、同判司農寺；辛丑，以馮京參知政事，翰林學士、三司使吴充爲樞密副使。十二月丁卯，王珪自翰林侍讀學士除參知政事。王安石加禮部侍郎同平章事監修國史。
是歲正月九日，蘇轍差充省試點檢試卷官；二月，張方平知陳州，辟轍爲教授，八月，以上疏論三司事議論不合，出爲河南府推官。
是歲，黄庭堅在葉縣；七月初二日，元配蘭溪縣君孫氏殁於官所，孫氏，莘老之女也。
是歲，張耒游學於陳州，蘇轍愛之，因得從軾游。晁補之從父於杭州新城。
淮海後集卷六李公擇行狀：「是時，王荆公輔政，始作新法，諫官御史論不合者輒斥去。公上疏力抵其非，以爲始建三司條例司雖致天下之議，而善士猶或與之。至於均輸之論興，青苗之法立，公然取息，傅會經旨以爲無嫌，則天下固已大駭，而善士亦不復與矣。時荆公之子雱與温陵吕惠卿，皆與聞國論，凡朝廷之事，三人者參然後得行。公言陛下與大臣議某事，安石不可則移而不行；安石造膝議某事，安石承詔頒焉；吕惠卿獻疑，則反之。詔用某人，安石、惠卿之所可，雱不説，則又罷之。孔子曰：『禄去公室，政在大夫，陪臣執國命。』今皆不似之耶？」
淮海集卷三十六鮮于子駿行狀：「王荆公用事，公上疏言時政之失，曰：可爲憂患者一，可爲太息者二。其它逆治體而起人心者，不可㮣舉。」
春，韓絳督師伐西夏，絳素不習兵事，措置乖方，以种諤進駐永樂川，終致敗績，罷知鄧州。
二月丁巳朔，罷詩賦及明經諸科，以經義、論、策試進士。續資治通鑑卷六十八云：「先是議更貢舉法，帝以蘇軾言爲是，他日以問王安石，安石曰：『……今以少壯時當講求天下正理，乃閉門學作詩賦，及其入官，世事皆所不習。此乃科法敗壞人材，致不如古。』帝以爲然。……於是罷明經及諸科進士試詩賦，各專治易、詩、書、周禮、禮記一經，兼以論語、孟子。……其殿試則專以策，限千字以上，分五等：第一等、二等賜進士及第，三等賜進士出身，第四等賜同進士出身，第五等賜同學究出身。」
六月甲子，知蔡州歐陽修，因請止散青苗錢忤王安石，以太子少師、觀文殿學士致仕。甲戌，富弼坐沮格青苗，落使相，以左僕射徙判汝州。
十月戊辰，立太學生三舍法。續資治通鑑卷六十八云：「釐生員爲三等：始入太學爲外舍，初不限員，後定額七百人；外舍升内舍，員二百；内舍升上舍，員一百。各執一經，從所講官授學，月考試其業，優等以次升上舍，免發解及禮部試，召試賜第。其正、録、學諭，以上舍生爲之；經各二員。學行卓異者，主判、直講復薦於中書，奏除官。」
是歲六月，蘇軾出京通判杭州，至陳州，時其弟轍爲州守張方平辟爲學官，逗留至九月，子由送至潁州，同謁歐陽修於潁上。十月，與孫洙、劉攽、劉摯會於揚州。十一月到杭，終先生任，歷沈遘、陳襄、楊繪三郡守。
是歲十二月，孫莘老自廣德軍移知湖州。孫莘老年譜云：「宋史孫覺傳：覺徙湖州，適大水，歲饑，百姓相率亡去，没，易築石隄，以禦湖水，隄高丈餘，長百里。隄下化爲良田，民甚德之。」
是歲，黄庭堅在葉縣尉任上。張耒居陳州，遭母喪。晁補之從父端友於杭州新城，謁蘇軾於州衙。
陳師道後山居士文集卷十六秦少游字序：「秦子曰：『往吾少時，如杜牧之彊志盛氣，好大而見奇，讀兵家書，乃與意合，謂功譽可立致，而天下無難事。顧今二虜有可勝之勢，願效至計，以行天誅，回幽夏之故墟，弔唐晉之遺人，流聲無窮，爲計不朽，豈不偉哉！於是字以太虚，以導吾志。』」
冬十月，置熙河路，領熙、河、洮、岷州、通遠軍，升鎮洮軍爲熙州，以王韶爲經略安撫使；然河、洮、岷三州猶未能復也。韶於熙寧三年上平戎三策，王安石主其議，遂以韶知邊。
是歲，蘇軾在杭，七月循行屬縣，八月監試進士；十二月，以轉運司檄監視開運鹽河，之湖州相度捍堤利害，又自湖之秀。在湖時曾與孫莘老、賈耘老收唱和，並爲孫作墨妙亭記。
是歲，黄庭堅參加四京學官考試，名列優等，除北京國子監教授。徙任時，似曾至湖州謁其外舅孫莘老。案：孫莘老年譜：「案東坡集蘇公寄先生詩云：『江夏無雙應未去，恨無文字相娱嬉。』蘇公自註：『黄庭堅，莘老婿，能文。』時魯直蓋從先生在湖州也。」
是歲，晁補之從父於杭州新城，復上書蘇軾。張耒應舉於姑蘇。
秦譜：「書屯田郎中俞汝尚墓表，施元之東坡詩注：『退翁之卒，孫莘老以爲事類龐公，爲表其墓，秦少游爲書之。』」孫莘老年譜謂熙寧四年爲屯田郎中俞汝尚作墓表，並云：「宋蘇軾東坡詩集施宿注：『汝尚字退翁，第進士，以屯田郎中致仕。逾年，忽告其妻黄曰：人生七十者稀，吾與夫人皆以過之，可往矣。黄曰：我先去。退翁曰：善！後三日，黄沐浴化去。退翁明日召諸子告曰：吾亦行矣。俄隱几而終。孫莘老以爲事類龐公，表其墓，秦少游爲書之。」茆泮林元案：「宋史隱逸傳：汝尚以屯田郎中致仕，先生與兩蘇公及李公擇，皆賦詩文歎美之，唯卒後作墓表事不載，兹故據蘇詩施注。攷宋史傳本出國史，周必大益公題跋：『四朝國史於遺逸中立俞退翁傳，大㮣用孫莘老所作墓表，唯自西川召爲御史，力辭不拜。墓表但云以關員召。』據此，則先生志墓之文可見，並知宋史不載先生墓表之由，蓋其文已采入傳也。」案：俞汝尚傳見宋史卷四百五十八隱逸中。孫公談圃卷下：「俞次尚與其妻素達理性，次尚病，呼其妻曰：『我將死。』時次尚二子在外。妻曰：『我欲先死，君俟諸子至，未晚也。』其妻奄然而化。次尚爲文志其墓。已而，諸子至，明日告曰：『吾亦行矣。』即熏沐趺坐而化。孫莘老嘗表其墓。次尚官至屯田郎，湖州人，字退翁云。」
曾布一三五至一一七，字子宣，建昌南豐今屬江西人。曾鞏弟。嘉祐二年一五七進士。熙寧初，因協助王安石推行新政而得重用，歷知制誥、翰林學士，兼三司使。熙寧七年，因市易法與王安石異議，貶知饒州。至元豐末，復召爲户部尚書，因不配合司馬光「元祐更化」，出知外州。至紹聖初，哲宗親政，再召爲翰林學士，尋擢同知樞密院事，進知樞密院事。元符末，徽宗立，升拜右宰相。崇寧初罷相，出知潤州。此後累貶賀州别駕、廉州司户。大觀元年卒，謚文肅。宋史卷四七一有傳。
曾布著述，據宋史藝文志著録有三朝正論二卷、熙寧新編常平敕二卷、曾布集三十卷，遂初堂書目著録有曾子宣日録、曾子宣正録、曾子宣手節記等，今日所見僅曾公遺録而已。
曾布日録爲曾布當政時所纂，「記在政府奏對施行及宫禁朝廷事」。史載曾布自紹聖元年一九四六月拜同知樞密院事，至崇寧元年一一二閏六月罷相，歷時九年。據史料記載，曾布日録卷帙甚鉅，故而時人所見多非全本。如南宋王明清即言：「先人初爲曾氏壻，嘗於外家手節曾文肅公日録，有庚辰歲在相位日一帙真迹，外家後來失去。」又邵伯温辨誣亦稱其嘗「在同州，於曾布之子絣處見曾布手記當時事一編」云云。可證在南宋初，曾布日録已四散，非復完本。故當時諸家書目未記載曾布日録總卷數，直齋書録解題卷七僅著録曾布紹聖甲戌日録、元符庚辰日録各一卷，其原因當即在此。因紹聖甲戌即紹聖元年，元符庚辰即元符三年，由此推知曾布日録約年編爲一卷。據永樂大典目録記載，永樂大典卷一九七二八至卷一九七三六所收乃曾公遺録一至九，共九卷。然現存殘本三卷，即自永樂大典鈔出，所記僅十七個月事，起元符二年三月，止三年七月，由此推知永樂大典所收亦非全本。此大概是曾布日録改稱曾公遺録之原因所在。
曾布日録屬日記體著作，按日月編排，詳載每日君臣奏對之語及所處置之政務等，若是日無事，亦記有是日干支，以示每日必記。此外，日録還多及其「日常交遊，家常瑣事」，如周煇清波雜志卷六所云，「向於吕申公之後大虬家得曾文肅子宣日記數巨帙，雖私家交際及嬰孩疾病、治療醫藥，纖悉毋遺」，從而具有甚高之史料價值。
史載「元祐諸公皆有日記，凡榻前奏對語及朝廷政事、所歷官簿、一時人材賢否，書之惟詳」。其實早於元祐之熙寧年間，當政諸公便堅持撰作日記，著名者如王安石熙寧日録、吕惠卿吕吉甫日録、趙槩趙康靖日録等，連尚未當政之司馬光亦撰有温公日録多卷。此類著述之盛行，亦與當時漸趨激化之朝廷黨争直接相關。宋人向有「國史凡幾修，是非凡幾易」之説。所謂「國史」即指宋朝官修之「正史」、「實録」，屢屢因黨争等原因而一修再修，致使其「是非」標準一易再易，成爲黨争中攻訐政敵之利器。因此當時「正史」、「實録」之一大史料來源，即是此類由宰執高官所撰之日記體著作。對此，周煇曾指出：
王荆公日録八十卷，……凡舊德大臣不附己者皆遭詆毁，論法度有不便於民者皆歸於上，可以垂燿後世者悉己有之，盡出其壻蔡卞誣罔。……故神宗實録後亦多采日録中語增修。
爲此，徽宗初陳瓘即「以紹聖史官專據荆公日録以修裕陵實録，變亂是非，不可傳信，故居諫省，首論其事，進日録辨，乞改實録」。同時，此類著述還成爲黨争中有效保護自己之手段。如熙寧後期宰相王安石與參知政事吕惠卿交惡，御史中丞鄧綰上疏彈劾吕惠卿，吕氏便利用平日所撰之日記予以反擊：
當是之時，惠卿進日録三策，其進日録劄子曰：「臣私記策子皆有其事，其事多出於陛下之德音與所親聞，宜不廢忘，而其文非一二日可以撰造者也。」神考察惠卿日録果非臨時撰造之言，而鄧綰之頗僻姦回果不可恕，於是赫然威斷，發於聖批。鄧綰既逐，而安石亦不得留矣。
曾布於當政九年間，堅持撰寫日記，其深層動機除「存史」、「備忘」外，「攻訐」與「自保」亦爲其重要目的。此在今存之曾公遺録中時時可見。如元符三年三月丁未十一日，曾布獨對，爲反擊來自章惇之攻訐，一面向天子表示「臣兄弟孤立，非聖意主張，何以保全」，且云「臣自先朝與惇、卞論議無一事同者」，一面又附和徽宗「惇於定策之際，罪惡固不待言；蔡卞陰狡害政，紹聖以來，傷害人物多出於卞，其罪更大於惇」之論：「陛下睿明洞照，臣無可言者，至於分别邪正如此，則臣雖退歸山林，死亦瞑目。」對於曾布日録大量記録攻訐中書章惇、蔡卞及其黨羽言行之原因，宋人即指出此與哲宗駕馭大臣之手法有關：「然每奏事，布必留身，對必及厚，厚獨對，必及布。哲宗欲兩聞其過失，亦多詢及之。」
曾布一生捭闔政壇，深處新舊黨争漩渦中心，官拜宰相，卻又名列元祐黨籍碑；元人編纂宋史時，又將其編入姦臣傳。因此，對其評價，在曾布生前即富争議。而編定於徽宗時之曾布日録，因出於政治考慮，以及爲自身利益計，内中頗有删潤、曲筆處。如朱熹在答人提問「若據布所記，則元符間，何爲與章子厚同在政府而能兩立」時便指出：「便是恐不可全信。」但作爲曾布處於權力中樞期間所撰之參政日記，此日録無疑具有甚高之史料價值，在當時便影響甚鉅。如南宋孝宗即位之初改年號曰隆興，有人即以曾布日録記載徽宗初年，趙諗謀逆，嘗立年號「隆興」爲由，「亟馳元本送似當軸者，繼即開陳，遂改『乾道』之號」。又如對於「韓師朴、曾子宣建中事如何」之問，朱熹仍以曾布日録所記爲答，云：「渠二人却要和。曾子宣日録極見渠心迹，當時商量云：左除却軾、轍，右除却京、卞。此意亦好。後來元祐人漸多，頗攻其短，子宣却反悔，師朴無如之何。」可爲一證。
以下就元符三年正月徽宗即位之日時政記記事、以及曾布日録與李燾續資治通鑑長編之史源關係兩問題，對曾布日録之價值與影響作一簡要論析。
元符三年正月己卯，哲宗崩，皇太后垂簾，哭謂宰臣曰：「家國不幸，大行皇帝無子，天下事須早定。」章惇厲聲對曰：「在禮律當立母弟簡王。」皇太后曰：「神宗諸子，申王長而有目疾，次則端王當立。」惇又曰：「以年則申王長，以禮律則同母之弟簡王當立。」皇太后曰：「皆神宗子，莫難如此分别，於次端王當立。」知樞密院曾布曰：「章惇未嘗與臣等商議，如皇太后聖諭極當。」尚書左丞蔡卞、中書門下侍郎許將相繼曰：「合依聖旨。」……於是惇爲之默然。乃召端王入，即皇帝位。
關於此日記事，長編卷五二大致相同，而宋史卷四七一章惇傳略異，當章惇反對皇太后「議所立」時，曾布叱之曰：「章惇，聽太后處分。」而凸顯曾布之作用。宋制，中書、樞密院各有時政記以記載國家軍政大事及君臣奏對語等。但如何記載議立徽宗之經過，中書、樞密院時政記出入甚大。爲「取信」後世，曾布、蔡卞、許將與皇太后於四月間多次商討如何修改。據曾公遺録，因樞密院時政記記載之原則是「是日倉卒之際，賴皇太后聖意先定，神器有歸，臣等但奉行而已。蓋此意盡皇太后聖旨，當歸功太母」，故頗得太后和天子首肯，令中書依此删改記載有異處，最終删去全部異議文字方爲太后、徽宗所接受。如曾公遺録記載曰：
己卯，……太后坐簾下，微出聲發哭，宣諭云：「皇帝已棄天下，未有皇子，當如何？」衆未及對，章惇厲聲云：「依禮典、律令，簡王乃母弟之親，當立。」余愕然未及對。太后云：「申王以下，俱神宗之子，莫難更分别。申王病眼，次當立端王。……」余即應聲云：「章惇並不曾與衆商量，皇太后聖諭極允當。」蔡卞亦云：「在皇太后聖旨。」許將亦唯唯。夔遂默然。
然因此後皇太后堅決否認當時曾説過「如何」二字，曰：「若道『如何』，卻去與惇量也。」結果删去「如何」，而如徽宗本紀所云：「家國不幸，大行皇帝無子，天下事須早定。」通過曾布日録，可知宋「國史」中議立徽宗之記載，實是當時皇權、后權與相權三者間輪番博弈、妥協之産物。而此自然不會爲當時官史所記載。
正因爲章惇於徽宗繼位時犯下「大忌」，故徽宗對於章惇獨相時所纂修之三省時政記實難放心，因此，當此後蔡京受命修纂哲宗實録哲宗舊録，「盡焚毁時政記、日曆，以私意修定哲宗實録」。其所謂「私意」，當即徽宗之「微義」。至南宋初，紹興史官以「是元祐、非熙豐」爲宗旨重修哲宗實録哲宗新録，據王明清揮麈録後録稱，當時史官「急於成書，不復廣加搜訪」，僅將舊録中「凡出京、卞之意及其增添者」予以删改而成新録。由此之故，曾布所修之時政記等文字多被收入哲宗實録，亦就不足爲奇了。而至李燾纂修長編，因「至於哲宗朝事迹載在時政記、日曆者，皆爲蔡京取旨焚毁滅跡」，故哲宗親政時期，於實録外，只能大量引用曾布日録，如周必大題范太史家所藏帖中所云「續通鑑長編多採近世士大夫所著，如曾子宣日記之偏，……咸有取焉」。據長編注文，自紹聖四年四月至元符元年正月，徵引曾布日録數以百計。
對於曾布日録與哲宗實録、長編間史料之淵源關係，雖史無明文，但通過比對相關文字，還是有跡可循。如長編卷五三元符元年十月癸卯條注引曾布日録云云與是年十一月乙巳朔條正文，卷五五元符二年正月己酉條注引曾布日録云云與同月甲子條正文，除個别文字外，其内容基本相同，而其文字相異處，亦可明顯辨出後者對前者之潤色。因上述兩條正文均無注文説明其史料來源，按長編編撰體例，其當爲實録原文。又如長編卷五一八元符二年十一月己丑條注曰：「案此段末語似有脱字，然布録曾布日録亦同。」説明實録此處文字乃沿襲曾布日録之誤。
由上可知，曾布日録之内容，通過或間接或直接之途徑大量進入長編，使當日章惇、曾布衝突之記録，幾乎全爲曾布一面之詞。然在南宋時期，章惇幾被視爲繼王安石之後造成北宋滅亡之禍首，故對章、曾之争，大多偏向曾布。李燾於此亦不能免俗。如長編卷四九五元符元年三月，知河東孫覽上疏反對章、曾「合諸路兵取興、靈」之決定，「二府怒，覽尋坐責」。注文先引畢仲游孫覽墓志云「曾布怒，尋以擾奪職」，隨後辨云：「按章惇實當國，賞罰豈聽曾布，仲游殆偏辭耳，今略删潤之。然據布録，其怒覽者實布也，更詳之。」雖然墓志、日録皆稱怒孫覽者是曾布，可李燾還是以「章惇實當國」爲由，要「更詳之」，卻於正文中「删潤」成「二府怒」，從而頗失史實。此當引起今日閲讀者、研究者之充分注意。
宋代史籍還記載有題名曾布所撰、與日録關係甚爲密切之曾相手記、三朝正論二書。
曾相手記已佚，有研究者將其視爲曾布日録别稱，或以爲是曾布日録傳世之不同版本。此説不確。郡齋讀書志卷六云：「曾相手記三卷，右紹聖初，元祐黨禍起，曾布知公論所在，故對上之語多持兩端，又輒增損以著此書云。」朱熹亦云：「曾子宣手記，被曾揀出好底印行。某於劉共父家借得全書看，其間邪惡之論甚多。」又長編卷三五二元豐八年三月甲午條注引曾布手記，云：「神宗違豫，岐、嘉二王日詣寢殿問候起居。及疾勢稍增，太皇太后即時面諭，並令還宫，非諭宣召，不得輒入。」又云：「建儲之際，大臣未常啓沃，太皇太后内出哲宗手書佛經，宣示執政，遂令草詔。」所述皆元豐末哲宗繼位時事。而揮麈録三録卷一所引文肅手記，乃記録徽宗初年太學生劉希范致中書舍人鄒浩志完一封長信。可證曾相手記乃是節録日録中「好底」，且加以「增損」文字而成，二者實非一書。又，遂初堂書目著録有曾子宣手節記一書。疑「手節記」爲「手記節」之譌。
至於三朝正論，其情況較爲複雜。宋史藝文志著録曾布三朝正論二卷，亦佚。據李心傳記載，三朝正論於紹興五年四月中由曾布孫上獻朝廷：
庚午，直寶文閣、新福建路提點刑獄公事曾紆上其父布所著三朝正論二卷，詔付史館。先是，紆子右通直郎惇投匭上書，論布日記中親聞哲宗皇帝、欽聖憲肅皇后聖語辨正宣仁聖烈皇后誣史及元符密薦臺諫遺藁，現詔下紆取索，紆奉詔以布熙寧記市易本末及紹聖以來奏對要語集爲正論上之。上諭輔臣曰：「昨觀布正論，其言皆正當。至如載哲廟册立事及宣仁聖烈皇后聖語，皆是當時所聞，必不妄。」趙鼎曰：「臣往時守官陝西，從紆弟󶃔嘗見此書，乃布手筆也。」
因有人認爲「紆撰造正論」，於是「趙鼎奏令紆親賫布真蹟赴行在」，然「未上而紆卒」，至紹興六年六月辛酉，曾惇「始以其真蹟上之」，故「詔以曾布記熙寧市易本末及紹聖以來奏對語録真蹟送史館」。綜上可知，所謂「曾布著三朝正論真蹟」，或「曾布記熙寧市易本末及紹聖以來奏對語録真蹟」，當是曾布「輒增損」日録而成之曾相手記，而與曾紆撰集「布熙寧記市易本末及紹聖以來奏對要語」而成之正論不同，即三朝正論乃屬曾相手記之節録本，其撰者實爲曾紆。又，遂初堂書目著録有曾子宣正録一書。疑「正録」爲「正論」之譌。
曾公遺録版本較爲簡單，宋、元間未見刊行。明初永樂大典所收録者，今僅存卷一九七三五所録之曾公遺録卷八。清光緒間，繆荃孫將前人自永樂大典中輯出之卷七、卷八、卷九計三卷殘本，刊入藕香零拾叢書以傳世。此次整理即以藕香零拾本爲底本，參校以永樂大典本中華書局一九六年影印本以及宋人著述如長編所引録者。此外，因現存長編記事盡於元符三年正月，故曾公遺録自是年二月至七月間記事，不少内容僅見於此，故此一部分之文字校勘，時有據上下文義而定者。
宋人著述所引録之曾布日録，頗有在曾公遺録殘卷以外者，尤以李燾長編引録爲多，故今並據之輯録佚文以附其後。因佚文時爲片段、斷句，其月日記載亦往往不完備，爲便於閲讀，故於佚文加上月日等，用方括號表示。如有異文，或需作説明者，則於該段佚文下加上案語。又，所輯佚文中顯有誤、脱、衍文，則誤、衍之字用圓括號表示，所改、補之字用方括號表示，不另出校記。
輯佚包括曾布日録、曾相手記兩部分。雖曾相手記部分文字同於曾布日録，因宋人即作爲兩書引録，故本書一併輯録。三朝正論未見有佚文。
有關曾布日録、曾相手記以及三朝正論之題跋、書目著録等内容，皆置於書末以爲附録。
在本書整理中，嘗參考了程郁點校曾公遺録大象出版社全宋筆記本，在此謹致謝忱。
元符二年三月甲辰朔，同呈章楶乞差第四等以下保甲應副進築城寨，從之。初，衆議以保甲下户難於調發，外臺申請數四，皆卻而不從。楶以謂「上、中等户至少，不得下户無以集事」，故不得已而從之。
再對，擬轉員旦進呈，依所定舊例，以三月二十一、二十二、二十三日引呈，今以泛使到，改二十日大宴，二十一日歇泊，故改用二十五、二十六、二十七三日，以四月二、三、四日宿院，五日賜宣，九日换官。又奏以翊日大名百日，乞假一日，上亦爲之惻然。
上問：「蹇序辰拜授香藥酒卻有例？」余云：「序辰分析稱范鏜、林邵、張宗卨皆云不曾拜。」左轄云：「須付所司。」余與夔云：「付所司甚善。」上亦云：「極好。」
再對，余以序辰所修儀式新雕印敕册進呈，但云「跪授」、「跪飲」，無先拜之文，兼檢到紹聖元年以後奉使臣僚及鏜、邵申到儀式，皆云「跪授，跪飲訖，就一拜，起」。唯序辰所申儀式云：「請大使出班，先一拜，俛，興，跪授，跪飲訖，就一拜，起。」上十字皆前人所無。又序辰於客省帳酒食，前比亦無例，卻引祥符二年王曉會食於客省。曉乃弔喪，序辰賀生辰，恐與曉不同。又序辰上殿劄子之「舊儀例已編次，如王曉等變例未經編載，乞取索編録成書，給付將命之人，貴臨事有所折衷」。此序辰乃文過飾非。黄履云：「此欺侮朝廷太甚，兼此數事皆未足言。序辰將命入見之日，虜主當有宴，移於客省，又當大宴，亦移於館中，虜人待序辰一切簡慢，裁損禮數，而序辰乃獨增拜。及宴日例外别贈馬八匹，欣然受而不辭，此最爲辱命。及歸，亦不申陳，便用國信所請絹，此尤爲不可。」上云：「何其多錯也？」余云：「正如人失儀，一獐狂失次，即所向失儀。」上大笑云：「正如此。」余云：「序辰急於自解，故文過飾非，每事皆漸欺罔。」上云：「須行遣。」余云：「蔡京欲付所司，極好，此何可掩也。」上深然之。
丙辰，虜使蕭德崇、李儼見撫升殿轉達，遂云：「北朝皇帝千告南朝皇帝，西夏早與休得即甚好。」上令張宗卨答之云：「西人累年犯順，理須討伐，何煩北朝遣使。」德崇等唯唯而退。
丁巳，同呈邊報，權秦帥孫賁補降羌名目太高，罰金三十斤。又戒孫路叶力應副涇原進築。鄜延降羌王拘子兵敗，乃下馬自歸，特補班行、江南監當。又本路走馬黄彦奏，劉安、李希道等出塞力戰，獲五千餘級。詔賜吕惠卿獎諭銀絹各二千、對衣、金帶、鞍馬，並遣中人黄經臣齎賜。及犒設出塞將士，有功者賜銀椀三兩，輕傷二兩。又環慶定邊城畢功，賜將佐等銀合，士卒特支。胡宗回復待制。
蹇序辰等分析到拜授香藥酒事，引林邵、范鏜爲例，而兩人皆不伏；又序辰語録有與館伴往復語言，云館伴言范給事、林少卿皆已拜，而殿傳聽聞中無此一節；并客省帳茶酒，引例不當；及上殿劄子欲編載爲例；又例外受八馬不辭；欲並以屬吏。上云：「送御史臺。」夔云：「安惇與序辰同職事，看訴理恐不可。」上云：「莫不妨。」余云：「此事固不可變動，然恐有嫌，則大理少卿周鼎亦熟推鞫事，若更以一言事官同之，則無不盡。」上然之。夔云：「陳次升已有文字。」上云：「鄒浩亦有文字。」徐云：「差左膚仍依擬定令取索文字看詳，及勾追合要干證人對定，其序辰以下應干有餘罪之人，叢勘圓結公案聞奏，仍不赦降原減。」因與夔共陳云：「夏初多疏決罪人，又久不雨，恐有德音，若不降此指揮，則制勘爲空文爾。」上深然之。左轄自十二日不入，至是，夔等皆極陳序辰乖錯辱命，及每事皆有欺罔。
再對，又以余靖、吴奎等奉使落職補外例進呈。上云：「須行遣。」河東乞招額外人，詔令每指揮額外更招三十人，先已招五十人。
己未，館伴繳納到遼使白劄子，欲抽退西界兵馬、還復疆土、拆廢城寨等事。又申語録，同進呈。得旨，令草答書及劄子與之。人申北朝進到玉帶及真珠繫腰，並無封頭，云例外物，虜主臨行面付使者，故不封。得旨，令御藥院取旨回答。初，夔以謂恐無禮，衆云「不然，彼乃欲以爲勤厚也」，上然之。
又左膚以林邵曾舉改官，乞回避。詔更不避，令依公勘鞫。初，上以欲新御史石豫代膚，沖云未謝，余云恐不足避，上從之。
再對，呈河東報，北人於邊界批斫林木，準備戎主打圍，恐於西京坐冬。上云：「必生事。」余云：「恐必有之。熙寧、元豐中，皆曾似此斫林木打圍，尋遣蕭禧來理辦地界。」熙寧十年地界了，元豐二年復來打圍故也。
又進呈北朝慶曆、皇祐中報西征及告捷書，其言莫非「欲討除西人，使無噍類」，又云「載想同休之契，頗協外禦之情」，今日正可以此答之。因言：「陛下嘗宣諭從官、言者多言泛使之來，當罷西師，皆不曉事幾。唯陳瓘在外，自聞泛使來，兩以書抵臣，皆稱引北朝舊書，云可以相難來使。容臣來日進呈次。」上云：「甚好。」
庚申，同呈盪羌、通峽、九羊三寨進築賞功，比安西稍優，而殺於平夏一等。
又管押俘酋赴闕，涇原提舉弓箭手安師文等等第減年支賜，利珣轉一官，賜五十縑，又差管勾延福宫，仍速還本任。上意未肯遣俘酋還涇原，故悉遣部押官歸任，以中使徐湜主之。
再對，遂呈陳瓘書，皆條暢有理，然終以先入之言，不甚激賞。余因言：「陳瓘、王涣之、張庭堅之徒，皆衆論所稱，此等人進擢與否，於臣何所利害，但欲陛下知公議所在，不爲無人材爾。」
又言：「彭汝礪可用，蔡卞亦知之，獨章惇以爲不曉，云『稱其兄在徐州勸諭得人不爲盜』。」上云：「莫是説得人不爲盜？」云：「莫是説得不是。」余云：「稱其兄稍過，亦未爲除罪也。」上默然。
是日，斷熙帥鍾傳、張詢皆除名編管，傳韶州，詢池州。上問：「池州是江南？」卞云：「更有江西如筠、袁等處，又遠於池。」惇云：「臣妹年逾六十，若張詢更重行遣，不敢辭，祇乞池州稍近。」上從之。其他將佐或除名，或勒停，或降十八官至五、七官。機宜陳中夫代爲王舜臣狀，虚奏首級，并其他造作欺罔事狀不一，除名送歙州編管。
乙丑，同呈國信所、館伴所語録，以甲子泛使赴瓊林宴，罷歸，館伴告以已草白劄子，使云：「西人悔過謝罪，許以自新，是全不干北朝遣使之意。」兼未見答「休退兵馬，還復疆土」八字，往復久之，未肯收受。得旨，令改定進呈。
鍾傳、張詢各與散參軍安置。余云：「直龍圖閣、集賢殿修撰作邊帥，未有因職事編管例。編管人每旬赴長吏聽呈身。刑不上大夫，恐不當爾，於朝廷名體未正。」上云：「錯，可便與改正。」余自大宴日曾與二府及此，夔云：「公之言是也，文字見在門下省，未出。」又令門下吏來會計，欲取回劄子。余云：「不須爾。」既奏得旨，余又語之云：「張詢雖是公親戚，余以素無此例，兼名體未正，兼事出密院，恐天下後世以爲非，故不敢避公親嫌，開陳改正，非曲奉丞相也。」夔云：「公莫無嫌。」余云：「假令人有此言，余亦不恤。」
丙寅，同呈河東以三月二十六日進築烏龍川，熙河遣苗履出塞擾耕。張詢、鍾傳又得旨改别駕，而衆皆不聞此語，遂再稟。夔乃云：「散參軍舊有曾編管舉人，如樓澈之類得此名目，恐處傳等亦未安。」上旨，令俱與别駕。既退，沖元云：「止有文學及參軍名，舊無散參軍之名。」
又改定白劄子云：「夏國罪惡深重，雖欲遣使謝罪，未當開納，以北朝遣使勸和之故，令邊臣與之商量，若至誠服罪聽命，當相度許以自新。」上稱善。初，夔欲云：「夏國作過未已，北使雖來勸和，亦須討伐。若能服罪聽命，雖北朝不來勸和，亦自當聽許。」余云：「如此止是厮駡，卻了事不得。」遂如余所定，衆皆以爲然。再對，遂亦及此，上亦以爲不可。
右轄押瓊林宴，虜入，例外送緊絹六疋及紅羊巴等，辭不獲免，具劄子乞繳納。上旨令進入内，及令國信所檢例回答。履是日留身自陳，蓋夔嘗切責以不當授。上云：「履極皇恐，欲待罪，莫不須如此。」余云：「履亦曾略言及，此事與序辰例外受馬不同，履辭不得免，尋奏陳乞進納，序辰不辭亦不奏陳，使開國信所請絹。」上笑云：「必是章惇恐動他來。」余云：「恐是如此。」
丁卯，同呈館伴所語録，云泛使得改定白劄，亦不肯受，乞與增「特停征討」四字。余云：「蔡卞已嘗言，欲添與『特免討伐』四字，正與此同，然恐未可數改。」遂詔京，令不得輕許以增改語言。京又乞削去「聽其反覆偏辭」，是責其主，恐彼難收受。遂與删改云：「夏人詭辭干告，既移文計會，又遣使勸和。」
又鄜延奏，以二十三日築暖泉山寨，通米脂、葭蘆，與河東烏龍川相應也。
履具道夔所以恐之之語，余云：「上曾及此。」履卻云：「不曾敢訴於上，未知果然否？」余又曰：「小鳳、右轄以秦州移藩事太不平直，言人以爲劉摯黨，尤不實，蔡新州事，肇與摯不同，遂補外，可爲黨乎？後召還，又以論北郊事貶。」履云：「祇此事足矣。」余云：「陸佃在元祐中曾除尚書，又遷學士，至元祐末乃去，謂之情實稍異可乎？今已檢舉，當移郡。安中篤厚長者、有德君子，願稍主張公論，但得一大郡，脱二十二人之列足矣。二公皆以爲當然，但未知果能守此言否？」
是日，殿廬中，夔言：「泛使終未肯授白劄子，蓋是前來不合與添北朝勸和意，待卻取來，與依惇前所草定言語與之。」衆皆默然。久之，又云：「公每事且道定著。」余云：「自議邊事以來，語言未嘗不定，卻不似他人，一坐之間，説得三般兩樣。公適來之説使不得，如布所見，他既堅云『不得回答八字不敢受』，兼泛使語言最無禮處，是云『肯抽退兵馬，還復疆土，要一分白文字；若不肯，亦要一分白語言，方敢受』。此語極無禮，當答之云：『朝廷既許以自新，夏人又不作過，即自無出兵討伐之理。其建置城寨，係備禦奔衝之處，兼是本朝郡縣之地，決不可還復。』如此答之，看他待如何？」夔云：「如此亦得。」余云：「這箇須道定著，但恐下來不如此答，他必不肯去，諸公更有高見，及更生異論，恐無以易此語。」夔云：「恁地好，前來言語更不須説。」余云：「不可。公適已言，爲布欲添勸和之意，致虜人不肯受劄子。今公論議如此，布所見如此，若不盡陳於上前，取決於上，即無由有定論。」既對，上云：「虜人堅不肯受劄子，且勿恤，更住數月亦不妨。」余云：「陛下聖意已定，臣下足以奉行。蔡京輩館伴以來，分付得劄子，虜人未辭，是職事未了，義不自安。既得朝旨，令堅執前議，更無可商量。又聖意如此，何疑之有！」余遂悉以夔語白上，上云：「莫難。」余又言：「惇以爲臣不當添勸和一節，致虜人不受。」卞云：「此是衆人商量，不須分辨。」余又具道余所道如前所言，上云：「極好。然且候半月十日間未受時，卻如此指揮亦可。」余云：「如此無不可者。」夔云：「如聖意，且更令住數月亦不妨。」夔既退，笑語如常，余亦不復及之。
「脩辭立其誠。」脩其内則爲誠，脩其外則爲巧言。易以辭爲重，上繫終於「默而成之」，養其誠也；下繫終於「六辭」，驗其誠不誠也。辭非止言語，今之「文」，古所謂「辭」也。
「潛龍以不見成德」，管寧所以箴邴原也。「全身以待時」，杜襲所以戒繁欽也。易曰：「括囊无咎无譽。」
淮南人間訓云：「易曰『潛龍勿用』者，言時之不可以行也，故『君子終日乾乾，夕惕若厲，无咎。』『終日乾乾』，以陽動也；『夕惕若厲』，以陰息也。因日以動，因夜以息，惟有道者能行之。」以陰陽言日夕，易説所未及。
蔡澤謂：「易曰『亢龍有悔』，此言上而不能下，信而不能詘，往而不能自反者也。」亦善言易矣。澤相秦數月而歸相印，非苟知之。賈誼書云：「亢龍往而不能反，故易曰『有悔』。潛龍入而不能出，故易曰『勿用』。龍之神也，其惟蜚龍乎？」
越絶引易「進退存亡」之言曰：「進有退之義，存有亡之幾，得有喪之理。」陸宣公云：「喪者得之理，得者喪之端。」其語本此。
坤之六五，程子以爲「羿、莽、媧、武非常之變。」干寶之説曰：「柔居尊位，若成、昭之主，周、霍之臣也。百官總己，專斷萬機，雖情體信順，而貌近僭疑。言必忠信，行必篤敬，然後可以取信於神明，无尤於四海。」愚謂此説爲長。
乾、坤之次，屯曰「建侯」，封建與天地並立。一旅復夏，共和存周，封建之效也。匹夫亡秦，五胡覆晉，郡縣之失也。
陰符經云：「天地之道浸，故陰陽勝。」愚嘗讀易之臨曰「剛浸而長」，遯曰「浸而長也」，自臨而長爲泰，自遯而長爲否，浸者漸也，聖人之戒深矣。
小畜上九，「月幾望」則凶，陰亢陽也。歸妹六五，「月幾望」則吉，陰應陽也。中孚六四，「月幾望」則无咎，陰從陽也。曰「幾」者，戒其將盈，陰盈則陽消矣。
君子進而衆賢聚，故復「朋來无咎」。衆賢盛而君子安，故解「朋至斯孚」。君子之志行而小人之心服，故豫「勿疑朋盍簪」。
召平、董公、四皓、魯兩生之流，士不以秦而賤也。伏生、浮丘伯之徒，經不以秦而亡也。萬石君之家，俗不以秦而壞也。剥之終曰「碩果不食」，陽非陰之所能剥。
下陽舉而虢亡，虎牢城而鄭懼，西河失而魏蹙，大峴度而燕危，故曰：「設險以守其國。」狄患攘而民怨結，宗藩弱而戚黨顓，柄臣揃而宦寺恣，寇叛平而方鎮彊，故曰：「思患而豫防之。」
易於蠱「終則有始」，於剥「消息盈虚」，於復「反復其道」，皆曰「天行也」。然則無與於人事歟？曰：聖人以天自處，扶陽抑陰，盡人事以回天運，而天在我矣。
張子曰：「易爲君子謀，不爲小人謀。」朱子謂：「聖人作易，示人以吉凶。言利貞，不言利不貞；言貞吉，不言不貞吉；言利禦寇，不言利爲寇也。」
魏相以易相漢，能上陰陽之奏，而不能防戚宦之萌，不知「繫于金柅」之戒也。匡衡以詩相漢，能陳關雎之義，而不能止奄寺之惡，不知「昏椓靡共」之戒也。經術雖明，奚益焉！
五陽之盛而一陰生，是以聖人謹於微。齊桓公七年始霸，十四年陳完奔齊，亡齊者已至矣。漢宣帝甘露三年，匈奴來朝，而王政君已在太子宫。唐太宗以武德丙戌即位，而武氏已生於前二年。我藝祖受命之二年，女真來貢，而宣和之禍乃作於女真。張芸叟曰：「易者極深而研幾，當潛而勿用之時，必知有亢；當履霜之時，必知有戰。」
易者象也。木上有水爲井，以木巽火爲鼎，上止下動爲頤，頤中有物爲噬嗑，小過有飛鳥之象焉。餘卦可以類求。王輔嗣忘象之説，蒙莊緒餘爾。
左傳疏引易云：「伏羲作十言之教，曰乾、坤、震、巽、坎、離、艮、兑、消息。」朱子發以爲鄭康成之語。愚謂「正其本而萬物理，失之毫釐，差以千里」，見於易緯通卦驗，漢儒皆謂之易，則此所謂易云者，蓋緯書也。
鄭康成詩箋多改字，其注易亦然。如「包蒙」，謂「包」當作「彪」，「文也」；泰「包荒」，謂「荒」讀爲「康」，「虚也」；大畜「豶豕之牙」，謂「牙」讀爲「互」；大過「枯楊生荑」，謂「枯」音「姑」，「无姑，山榆」；晉「錫馬藩庶」，讀爲「藩遮」，謂「藩遮，禽也」；解「百果草木皆甲宅」，「皆」讀如「解」，「解謂坼，呼皮曰甲，根曰宅」；困「『劓刖』當爲『倪㐳』」；萃「一握爲笑」，「『握』讀爲『夫三爲屋』之『屋』」；繫辭「道濟天下」，「道」當作「導」，「言天下之至賾」，「賾」當爲「動」；説卦「爲乾卦」，「乾」當爲「幹」。其説多鑿。鄭學今亡傳，釋文及正義間見之。
書序：「八卦之説，謂之『八索』，求其義也。」而賈逵以爲「八王之法」，張平子以爲周禮「八議之刑」。索，空也，空設之。唯馬融以爲八卦。杜預但云「古書名」，蓋孔安國書序猶未行也。愚按國語史伯曰：「平八索以成人。」韋昭注：「謂八體，以應八卦也。謂乾爲首，坤爲腹，震爲足，巽爲股，離爲目，兑爲口，坎爲耳，艮爲手。」此足以證孔、馬之説。
易正義云：「伏犧制卦，文王繫辭，孔子作十翼。」朱子謂繫辭本文王、周公所作之辭，繫於卦爻之下者。上繫、下繫乃孔子所述繫辭之傳也。彖即文王所繫之辭。象者，卦之上下兩象及兩象之六爻，周公所繫之辭也。彖、象、上下傳者，孔子釋經之辭也。愚按：釋文云：「王肅本作繫辭上傳，訖於雜卦，皆有『傳』字。」本義從之。漢儒林傳云：「孔子晚而好易，讀之韋編三絶，而爲之傳。」王肅本是也。
阮逸云：「易著人事，皆舉商、周。『帝乙歸妹』、『高宗伐鬼方』、『箕子之明夷』，商事也；『密雲不雨，自我西郊』、『王用亨于岐山』，周事也。」朱子發云：「革存乎湯、武，明夷存乎文王、箕子，復存乎顔氏之子，故曰『存乎其人』。」朱文公謂：疑皆帝乙、高宗、箕子占得此爻。
明夷之彖曰「文王」、「箕子」者，易、洪範道統在焉。「用晦」，所以明道也。象、數相爲經緯，皆演於商之季世。
桓譚新論云：「連山八萬言，歸藏四千三百言。」夏易詳而商易簡，未詳所據。
孔子卜，得「賁」。孔子曰：「不吉。」子貢曰：「夫賁亦好矣，何謂不吉乎？」孔子曰：「夫白而白，黑而黑，夫賁又何好乎？」
苕谿劉氏云：「夬以五君子決一小人，不曰『小人道消』，而曰『道憂』，蓋上下交而志同，如泰之時，然後小人之道不行。若以五君子臨一小人，徒能使之憂而已。惟其有憂，則將圖之無不至矣。」愚謂「小人道消」，嘉祐是也；「小人道憂」，元祐是也。
井之九三，荆公解云：「求王明，孔子所謂異乎人之求也。君子之於君也，以不求求之；其於民也，以不取取之；其於天也，以不禱禱之；其於命也，以不知知之。井之道無求也，以不求求之而已。」文意精妙，諸儒所不及。
王輔嗣以「寂然至无」爲復。又云：「冬至，陰之復；夏至，陽之復。」蘇子美辨其非。愚謂先儒云：「至静之中有動之端，所以見天地之心。」與「寂然至无」之説異矣。「冬至陰之復」，蓋如周子「利貞誠之復」，就歸處言之。荆公曰：「陽以進爲復，初九是也；陰以退爲復，六二、六三、六四是也。」
薛氏曰：「易以初爻爲七日者，舉前卦而云也。復之『七日來復』，震、既濟之『七日得』，皆舉初爻。」
葉少藴謂：「凡易見於有爲者，皆言『用』。用之者何，體也。而易不以體對用，故别而論之曰：易無體。」晁景迂曰：「體用本乎釋氏。」
「君子道盛，小人自化，故舜、湯舉皋、伊而不仁者遠。」玉泉喻氏云：「泰『小人道消』，非消小人也，化小人爲君子也。」
泰初九：「拔茅茹，以其彙，征吉。」本義云：「郭璞洞林讀至『彙』字絶句，下卦放此。」愚按正義曰：「『以其彙』者，彙，類也，以類相從。『征吉』者，征，行也。上坤而順，下應於乾，已去則納，故征行則吉。」亦以「彙」字絶句。泰之「征吉」，引其類以有爲；否之「貞吉」，絜其身以有待。
一許敬宗在文館，唐爲武氏矣。一楊畏居言路，元祐爲紹聖矣。羸豕之孚，左腹之入，可不戒哉！
家聲之隤，隴西以爲愧；城角之缺，新平以爲恥。清議所以維持風俗也。清議廢，風俗壞，則有毁宗澤而譽張邦昌者，有貶張浚而褒秦檜者。觀民風設教，居賢德善俗，可不謹哉！
齊德衰於召陵，晉志怠於蕭魚；淮平而异、鎛用，潞定而歸真惑。易曰：「日中則昃。」玄曰：「月闕其摶，不如開明于西。」
惟進賢可以正君，故公仲進牛畜、欣、越，而歌者之田止；孔明進攸之、禕、允，而宫府之體一。惟正己可以格君，故管仲有三歸，不能諫六嬖之惑；魏相因許伯，不能遏弘、石之惡。泰曰「拔茅」，漸曰「進以正」。
乾文言曰「寬以居之」，朱子謂：「心廣而道積。」程子易小畜傳曰「止則聚矣」，吕成公謂：「心散則道不積。」充拓收斂，當兩進其功。
丹書敬義之訓，夫子於坤六二文言發之。孟子以「集義」爲本，程子以「居敬」爲先。張宣公謂：「工夫並進，相須而相成也。」
「小畜上體乾，復上體坤，乾坤相應，故小畜初九『復自道』，九二『牽復，吉』，與復六四『中行獨復』，六五『敦復无悔』，義甚相類。牽復中不自失，敦復中以自考，二、五皆得中故也。」澹庵云。
廉恥，國之脈也。廉恥泯，則國從之。是以楚瓦好賄，郢城危；晉盈求貨，霸業衰；秦賂讒牧，遷爲虜；漢金間增，垓敗羽。利之覆邦，可畏哉！大學之末，七篇之始，所以正人心，塞亂原也。在益之屯曰：「莫益之，或擊之。」
君子無斯須不學也，黄霸之受尚書，趙岐之注孟子，皆在患難顛沛中，況優游暇豫之時乎？易曰：「困而不失其所，亨。」
連山首艮，艮，萬物之所終始也。八風始於不周，卦氣始於中孚，冬至爲曆元，黄鍾爲律本。北方終陰而始陽，故謂之朔方。太玄紀日於牛宿，紀氣於中首，而以罔、冥爲元，艮之終始萬物也。虞仲翔云：「萬物成始乾甲，成終坤癸。艮東北，是甲癸之間。」沙隨程氏云：「醫家難經爲百刻圖，一歲陰陽升降會於立春，一日陰陽昏曉會於艮時。此説與易合。」又云：「北方之氣至陰，而陽生焉。彖曰：『習坎，重險也。』於物爲龜爲蛇，於方爲朔爲北，於太玄配罔與冥，所以八純卦中，獨冠以『習』。」
日月爲易，一奇一耦，陰陽之象也。王介甫詩説云：「彼曰『七月』、『九月』，此曰『一之日』、『二之日』，何也？陽生矣，則言日；陰生矣，則言月。與易臨『至於八月有凶』，復『七日來復』同意。四月正陽也，秀葽言月，何也？以言陰生也。陰始於四月，生於五月，而於四月言陰生者，氣之先至者也。」李子思云：「復剛長以日云者，幸其至之速。臨陽消以月云者，幸其消之遲。」沙隨程氏云：「陽極於九，而少陰生於八，陰之義配月。陰極於六，而少陽復於七，陽之義配日。」
一卦變六十四，六十四卦變四千九十有六。六爻不變與六爻皆變者，其别各六十有四。一爻變與五爻變者，其别各三百八十有四。二爻變與四爻變者，其别各九百有六十。三爻變者，其别一千二百有八十。朱子發謂：「需『利用恒』者，需之恒也。蒙六五『順以巽』者，蒙之觀也。乾九四『乾道乃革』者，乾之小畜也。小畜之中又有離、兑，故曰革。是謂天下之至變。」張真父謂：「易無所不變，蒙曰『困蒙』，小畜曰『復自道』，又曰『牽復』，履曰『夬履』，離曰『履錯然』，歸妹曰『跛能履』，泰曰『帝乙歸妹』，臨曰『咸臨』，咸曰『執其隨』，艮曰『不拯其隨』，噬嗑曰『頤中有物』，睽曰『厥宗噬膚』，損曰『勿損益之』，又曰『或益之』，夬曰『壯于前趾』，又曰『壯于頄』，遯曰『執之用黄牛之革』，鼎曰『鼎耳革』，兑曰『孚于剥』，未濟曰『震用伐鬼方』，皆有卦變之象。小畜以一陽爲復，兑以一陰爲剥，變之變者也。六十有四，相錯而不亂。」張文饒謂：「臨之初、二皆曰『咸臨』，有咸象也，咸之用在兑之説也。履之九五曰『夬履』，有夬象也，夬與履，乾、兑相易之卦也。」
臨所謂八月，其説有三：一云自丑至申爲否，一云自子至未爲遯，一云自寅至酉爲觀。本義兼取遯、觀二説。復所謂七日，其説有三：一謂卦氣起中孚，六日七分之後爲復；一謂過坤六位，至復爲七日；一謂自五月姤一陰生，至十一月一陽生。本義取自姤至復之説。
易正義云：「四月純陽，陰在其中而靡草死。十月純陰，陽在其中而薺麥生。」漢和帝紀：「有司奏，以爲夏至則微陰起，靡草死，可以決小事。」與月令不同。張文饒曰：「陽雖生於子，實兆於亥，故十月薺麥生。陰雖生於午，實兆於巳，故四月靡草死。」
「初六，履霜，陰始凝也。」見於魏文帝紀注，太史丞許芝引易傳之言。沙隨程氏、朱文公皆從之。
龜山曰：「子見南子，包承者也，此大人處否而亨之道。」朱文公謂「非所以爲訓」，「若使大人處否而包承小人以得亨利，則亦不足以爲大人矣」。
「病從口入，禍從口出。」傅玄口銘也。頤「慎言語，節飲食」，正義用其語。
「帝乙歸妹」，子夏傳謂湯之歸妹也。京房載湯嫁妹之辭曰：「無以天子之尊而乘諸侯，無以天子之富而驕諸侯。陰之從陽，女之順夫，本天地之義也。往事爾夫，必以禮義。」荀爽對策引「帝乙歸妹」，言湯以娶禮歸其妹於諸侯也。張説鄎國公主銘亦云：「帝唐降女，天乙歸妹。」若左傳筮遇泰之需曰：「微子啓，帝乙之元子也。」虞翻亦云：「紂父。」二説不同。正義皆略之。
「離言『明兩作』，坎言『水洊至』。起而上者作也，趨而下者至也。」此陸農師之説，朱文公取之。
范諤昌證墜簡：「震彖辭脱『不喪匕鬯』四字。」程子取之。「漸上九疑『陸』字誤」，胡安定取之。
釋文引子夏傳云：「地得水而柔，水得地而流，故曰比。」周禮疏謂：「坤爲土，坎爲水，水得土而流，土得水而柔。」是水土和合，故象先王建萬國，親諸侯。
説苑周公戒伯禽曰：「易曰：『有一道，大足以守天下，中足以守國家，小足以守其身，謙之謂也。』」孔子曰：「易曰：『不損而益之，故損。自損而終，故益。』」今易無此言。又泄冶曰：「易曰『夫君子居其室』云云，君子之所以動天地，可不慎乎？天地動而萬物變化。」今易無末一句。然泄冶在夫子之前，而引易大傳之言，殆非也。
鹽鐵論文學引易曰：「小人處盛位，雖高必崩。不盈其道，不恒其德，而能以善終身，未之有也。是以初登于天，後入于地。」説文引易曰：「地可觀者，莫可觀於木。」今易無之。疑易傳及易緯。
後漢魯恭引易曰：「『潛龍勿用』，言十一月、十二月陽氣潛藏，未得用事，雖煦嘘萬物，養其根荄，而猶盛陰在上，地凍水冰，陽氣否隔，閉而成冬。故曰：『履霜堅冰，陰始凝也。馴致其道，至堅冰也。』言五月微陰始起，至十一月堅冰至也。」又云：「易十一月，君子以議獄緩死。」又云：「案易五月姤用事，經曰『后以施令誥四方』，言君以夏至之日，施命令止四方行者，所以助微陰也。」又引易曰「『有孚盈缶，終來有它吉』，言甘雨滿我之缶，誠來有我而吉已。」趙温曰：「於易一爲過，再爲涉，三而弗改，滅其頂，凶。」漢儒説易，可以參考。
王肅注易十卷，今不傳。其注「噬乾胏，得金矢」曰：「四體離陰卦，骨之象。骨在乾肉，脯之象。金矢所以獲野禽，故食之反得金矢。君子於味必思其毒，於利必備其難。」見太平御覽。
漢郊祀志引「西鄰之禴祭」，顔師古注：「瀹煮新菜以祭。」蓋以「禴」爲「瀹」。王輔嗣云：「禴，祭之薄者也。沼沚之毛，蘋蘩之菜，可羞於鬼神。」亦與顔注同。鄭康成謂：「禴，夏祭之名。」
離九三，蔡伯静解云：「『鼓缶而歌』，當衰而樂也。『大耋之嗟』，當衰而哀也。盛衰之道，天之常也。君子之心，順其常而已。不樂則哀，皆爲其動心而失其常者，故凶。」此説長於古注。
「上天下澤履，此易之言禮。雷出地奮豫，此易之言樂。」吕成公之説，本於漢書「上天下澤，春雷奮作，先王觀象，爰制禮樂」。
坊記曰：「不耕穫，不菑畬，凶。」荀子曰：「括囊无咎无譽，腐儒之謂也。」左氏傳穆姜以「元、亨、利、貞」爲隨之四德。爲是説者，其未見彖、象、文言歟？
曾子天圓篇：「火日外景，金水内景。」薛士龍詩云：「嘗聞曾子書，金火中外明。圓方遞含施，二景參黄庭。」愚按周髀云：「日猶火，月猶水。火則外光，水則含景。」其説本於易之坎、離。坎内陽外陰，故爲水爲月；離内陰外陽，故爲火爲日。
繫辭正義云：「韓氏親受業於王弼，承王弼之旨，故引弼云以證成其義。」愚攷王弼終於魏正始十年，韓康伯，東晉簡文帝引爲談客。二人不同時，相去甚遠，謂之「親受業」，誤矣。
程子言易，謂「得其義，則象數在其中」，朱子以爲「先見象數，方説得理，不然事無實證，則虚理易差」。愚嘗觀顔延之庭誥云：「馬、陸得其象數，取之於物；荀、王舉其正宗，得之於心。」其説以荀、王爲長。李泰發亦謂一行明數而不知其義，管輅明象而不通其理，蓋自輔嗣之學行，而象數之説隱。然義理、象數，一以貫之，乃爲盡善。故李鼎祚獨宗康成之學，朱子發兼取程、邵之説。
馮當可謂：「王輔嗣蔽於虚無，而易與人事疏；伊川專於治亂，而易與天道遠。」又謂：「近有伊川，然後易與世故通，而王氏之説爲可廢。然伊川往往捨畫求易，故時有不合。又不會通一卦之體以觀其全，每求之爻辭離散之間，故其誤十猶五六。」晁子止爲易廣傳，當可答書曰：「判渾全之體，使後學無以致其思，非傳遠之道。」
伏羲之易，當以圖觀，文王以後始有書。艾軒云：「易不畫，詩不歌，無悟入處。」誠齋云：「卦者其名，畫者非卦也，此伏羲氏初製之字也。」愚按：易緯乾鑿度以八卦之畫爲古文天、地、風、山、水、火、雷、澤字。
上繫七爻，起於中孚「鳴鶴在陰」；下繫十一爻，起於咸「憧憧往來」。卦氣圖自復至咸，八十八陽、九十二陰，自姤至中孚八十八陰、九十二陽。咸至姤凡六日七分，中孚至復亦六日七分，陰陽自然之數也。
龜山曰：「乾、坤兩卦，聖人釋其義於後，是解易之法。」沙隨曰：「乾、坤，易之門，文言於乾，四致意焉，坤則一而已。舉乾、坤之義，則他卦可知。上繫解七爻，下繫解十一爻，大略類文言，學者可以三隅反。」
「何以守位曰人」，釋文云：「桓玄、明僧紹作『仁』。」今本乃從桓玄，誤矣。本義作「人」，云：「吕氏從古，蓋所謂『非衆罔與守邦』。」
筮法，依七、八、九、六之爻而記之。古用木畫地，少牢云：「卦者在左坐，卦以木。」特牲云：「卒筮寫卦，筮者執以示主人。」今則用錢，以三少爲重錢，九也；三多爲交錢，六也；兩多一少爲單錢，七也；兩少一多爲拆錢，八也。見儀禮疏。
易者，數之原也。屯「十年乃字」，需「三人」，訟「三百户」、「三褫」，師「三錫」，比「三驅」，同人「三歲」，蠱「先甲後甲三日」，臨「八月」，復「七日」、「十年」，頤「十年」，坎「簋貳」、「三歲」，晉「三接」，明夷「三日不食」，睽「二女一車」，解「三狐」，損「貳簋」、「三人」、「一人」、「十朋」，益「十朋」，夬「五剛」，萃「一握」，困「三歲」，革「三就」，震「七日」，漸「三歲」，豐「三歲」，旅「一矢」，巽「先庚後庚三日」、「三品」，既濟「七日」、「三年」，未濟「三年」。其數例總釋于乾鑿度。如「月幾望」、「巳日乃孚」，皆陰陽氣數之變。
旅初六「斯其所取災」，王輔嗣注云：「爲斯賤之役。」唐郭京謂「斯」合作「㒋」。愚按後漢左雄傳「職斯禄薄」，注云：「斯，賤也。」不必改「㒋」字。
「城復于隍，其命亂也。」湯伯紀云：「亂，如『疾病則亂』之『亂』。」愚謂唐玄宗極熾而豐，泰之極也。以李林甫、楊國忠爲周、召，以安禄山、哥舒翰爲方、虎，非「命亂」而何？
漢郊祀志劉向引易大傳曰：「誣神者殃及三世。」愚按：大戴禮本命篇「誣鬼神者罪及二世」，易大傳豈即此篇歟？
説卦釋文引荀爽九家集解，得八卦逸象三十有一。隋、唐志「十卷」，唯釋文序録列九家名氏，云：「不知何人所集，稱荀爽者，以爲主故也。其序有荀爽、京房、馬融、鄭玄、宋衷、虞翻、陸績、姚信、翟子玄爲易義注。内又有張氏、朱氏，並不詳何人。」荀悦漢紀云：「馬融著易解，頗生異説。爽著易傳，據爻象承應、陰陽變化之義，以十篇之文，解説經意。由是兖、豫言易者，咸傳荀氏學。」今其説見於李鼎祚集解。若「乾升於坤曰『雲行』，坤降於乾曰『雨施』」；「乾起坎而終於離，坤起離而終於坎。離、坎者，乾坤之家而陰陽之府，故曰『大明終始』」，皆諸儒所未發。
王昭素謂序卦云「離者麗也」，「麗必有所感，故受之以咸，咸者感也」凡十四字，晁以道古易取此三句，增入正文，謂後人妄有上、下經之辯。吴仁傑亦從王、晁之論。沙隨程氏按繫辭曰：「二篇之策，從韓康伯本。」張文饒云：「序卦上經不言乾、坤，下經不言咸者，天地人物之本，必藏諸用也。」朱新仲謂：一行易纂引孟喜序卦曰：「陰陽養萬物，必訟而成之；君臣養萬民，亦訟而成之。」然則序卦亦雜以經師之言歟？
劉夢得辨易九六論曰：「董生言本畢中和，中和本其師，師之學本一行。」朱文公曰：「畢氏揲法，視疏義爲詳。柳子厚詆夢得膚末於學，誤矣。」
古易五家：吕微仲、晁以道、睢陽王氏、東萊吕氏、九江周燔。又有程迥、吴仁傑二家。而洪興祖以一行所纂古子夏傳爲正，以諸書附著其下，爲考異釋疑。
